<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml">
<head>
<meta http-equiv="Content-Type" content="text/html; charset=UTF-8" />
<title>The Project Gutenberg eBook of Magyarok, by Zsigmond Móricz</title>
<style type="text/css">
/*<![CDATA[*/
 
body {
 margin-left: 10%;
 margin-right: 10%;
}

h1,h2,h3,h4,h5,h6 {
 text-align: center;
 clear: both;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum { /* uncomment the next line for invisible page numbers */
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
} /* page numbers */

.tdr {text-align: right;}

.bbox {
 border: solid 2px;
 padding: 1em;
 display: table;
 margin: auto;
}

.center {
 text-align: center;
 text-indent: 0;
}

em.gesperrt {
 font-style: normal;
 font-weight: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}

    hr.full { width: 100%;
              margin-top: 3em;
              margin-bottom: 0em;
              margin-left: auto;
              margin-right: auto;
              height: 4px;
              border-width: 4px 0 0 0; /* remove all borders except the top one */
              border-style: solid;
              border-color: #000000;
              clear: both; }
/*]]>*/
</style>
</head>
<body>
<h1>The Project Gutenberg eBook, Magyarok, by Zsigmond Móricz</h1>
<p>&nbsp;</p>
<p>&nbsp;</p>
<div class="transnote">
<h3>Megjegyzések:</h3>
<p>Tartalomjegyzék a <a href="#Page_167">167</a>. oldalon
található.</p>
<p>Az eredeti képek elérhetők innen: <a href=
"http://archive.org/details/magyarokelbesz00mr">http://archive.org/details/magyarokelbesz00mr</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<p>&nbsp;</p>
<hr class="full" />
<p>&nbsp;</p>

<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">MÓRICZ
ZSIGMOND</span></p>
<p>&nbsp;</p>
<h1>MAGYAROK</h1>
<p class="center"><span class="caption">ELBESZÉLÉSEK</span></p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p class="center"><span class="caption">NYUGAT</span></p>
<p class="center"><span class="caption-small">IRODALMI ÉS NYOMDAI
RÉSZVÉNYTÁRSASÁG</span></p>
<p class="center"><span class="caption-small">1912</span></p>
<p><span class="pagenum"><a name="Page_4" id=
"Page_4">-4-</a></span></p>
<p class="center"><span class="caption-small">A NYUGAT nyomdája
Budapest, VIII., Üllői-út 18</span></p>
<hr class="chap" />
<p><span class="pagenum"><a name="Page_5" id=
"Page_5">-5-</a></span></p>
<h2>ÉJJELI SZÁLLÁS</h2>
<p>Rám setétedett egy nyirségi kis faluban.</p>
<p>Szegény legény voltam, vándor diák, népköltési gyüjtést
csináltam a Kisfaludy-Társaságnak; gyalogszerrel utaztam,
kocsmákban, papoknál, tanítóknál, parasztoknál háltam. Ez a kis
nyirségi falu rossz hely volt, a nép oláhból magyarrá lett, de
megmaradt benne valami kellemetlen, vad, gyanakodó észjárás és nem
látott szivesen még a tanító sem. Már nem nemzetiségi, csak emberi
összeférhetetlenség volt köztünk.</p>
<p>Resteltem egy szóval is kérni s mivel eleresztett, sötét este
kinn maradtam az utcán harapós kutyák és idegen nézésü emberek
közt, szállás nélkül.</p>
<p>Sok kunyorálás után elutasitottak végre egy házhoz, ahol „utasok
szoktak megszállni.“</p>
<p>Koromsötétben, híg tavaszi sárban nagy keservesen találtam rá
arra a házra, kinn a falu szélén, az országút mellett. Be se tudok
jutni a dühös kutyáktól, ha egy irgalmas szomszéd segítségemre nem
jön. Az Isten áldja meg, most <span class="pagenum"><a name=
"Page_6" id="Page_6">-6-</a></span> is úgy emlékszem rá, mint egyik
legnagyobb jótevőmre az életben.</p>
<p>– Jó estét, – köszöntem be.</p>
<p>Az alacsony mestergerendás tágas szobában egy kis petróleumlámpa
mellett többen üldögéltek. Bizalmatlanul, sötét szemmel néztek a
késői vendégre.</p>
<p>– Ki a! – szólt ki a gazda, aki nagy, deres fejű öreg volt s már
ágyban feküdt, félig takarózva a jó meleg szobában. Úgy kiáltott
rám, mintha az udvarra kurjantana ki s nem látna szemével.</p>
<p>Elmondtam, mit akarok, szállást az éjszakára.</p>
<p>Az asztal mellől felállott s idegesen lépett a szoba közepe felé
egy kis köpcös asszony, mintha mindjárt ki akarna tuszkolni.</p>
<p>Az ura barátságosabb arccal elibe vágott:</p>
<p>– Jó jó! uram! de hát mán itt van ez a két <em class=
"gesperrt">jóember</em>, ezek se idevalósiak, mán befogattuk űket
hálásra.</p>
<p>– Nem lehet itt, nem térünk – morgott az asszony.</p>
<p>– Ugyan! Csak nem löknek ki éccakára! Elmennék Bátorba, de sötét
van, az utat se tudom… Hát mit csináljak! – pattantam fel.</p>
<p>– Nono, – szelidítette a gazda, – nem <span class=
"pagenum"><a name="Page_7" id="Page_7">-7-</a></span> térünk, nem
térünk! Egy éccaka nem a világ, majd csak megleszünk.</p>
<p>– Na hálistennek – lélekzettem fel.</p>
<p>Mindjárt otthon éreztem magamat. Lehetett is, mert akit a
paraszt befogad éjjeli szállásra, azzal mintha mindjárt atyafi
lenne.</p>
<p>Még vacsorát is kaptam: teát, bundapálinkával, utána rántottát,
avas szalonnával. Azért az is jó vacsora volt.</p>
<p>– Hát osztán mit szed az úr! – kérdezte a gazdám.</p>
<p>– Nótát, mesét.</p>
<p>– A nehésséget!</p>
<p>– De bizony azt.</p>
<p>Megcsóválta a fejét. Még ilyet se hallott. Két becsületes kupec
volt az éjjeli vendég, azok is egyszerre előre hajoltak s piros
képükből kiváncsian csillogott ki az apró kék szem.</p>
<p>Az öreg asszony különösen bizalmatlanul pislogott rám, pedig már
lassan megbékitette velem, hogy megettem a vacsoráját. Kövér
kordován barna arcából gyanakodó bogár szem villogott felém.</p>
<p>– Hát tán még arra is adót vetnek! – mondta ingerülten.</p>
<p>– Affenét! – szólt rá okosan a gazdája s megmagyarázta a dolgot.
– Az úr olyanféle vásári nótás. Itt összeszedi a nótákat a falukon,
<span class="pagenum"><a name="Page_8" id="Page_8">-8-</a></span>
osztán felviszi Pestre; ott istóriába rakják, oszt mikor megint
lejön, akkor eladja.</p>
<p>– Úgy! – értette meg az asszony. Le is szelidült. Én pedig
örültem, hogy becsületes mesterségem van, legalább most már mégis
valaki vagyok.</p>
<p>– Az is sovány kenyér lehet – szólt részvéttel a jó asszony.</p>
<p>– Sovány?! – szólt a gazda s nevetve rugott egyet az ágyon. –
Sose féltsd te az urakat. Ingyér kapja a nótát, oszt pízir
adja.</p>
<p>– Ej ha a tinót lehetne így fordítani! – nevetett az egyik
vendég.</p>
<p>– Hát maguk kupecek – kérdeztem.</p>
<p>– Ezek csak olyan <em class="gesperrt">jóemberek</em> – szólt
magyarázva a házigazda. – Kocsordiak. Hónap vásár lesz Bátorba, oda
igyekeznek. Hát űk olyan becsületes emberek, hogy megveszik reggel
az ócsó kis bornyukat, kis tehénkéket, oszt déllére eladják. Ha
csak egy ötöst, tizest nyernek is rajta, űk azzal is
megelégszenek.</p>
<p>– No de feküdjünk – mondták a kocsordi magyarok. Feltápászkodtak
s mint akik ismerik itt a dürgést, szalmát hoztak be kivülről,
lehányták a kemence tövében s gubástól beleheveredtek. Néztem, hogy
nekem is melléjük kell-e vackolni.</p>
<p>Nem, engem becsültek. Az asszony nekem bontotta meg a saját
ágyát s nemsokára ott <span class="pagenum"><a name="Page_9" id=
"Page_9">-9-</a></span> feküdtem a vastag, zsiros tapintású dunnák
közt. Jó vastag ciha volt mindenen, „amin nem látszik meg semmi.“
De mennyivel jobb volt, mint valahol kinn a szép, tiszta csillagok
alatt!</p>
<p>A derék asszony elfujta a lámpát, aztán bebujt az ura mellé, a
fal felől, mert belől van az asszony helye.</p>
<p>Kiki elhelyezkedett, nyújtózkodtak nagyokat, ropogott a
csontjuk, aztán megered a beszéd. A falusi ember csak gyertya oltás
után, az ágyba elterülve tud beszélgetni tiszta szivvel. Ilyenkor,
a kellemes meleg szobában esik igazán jól a diskurálás. Ilyenkor
tárgyalja meg az ember az asszonynyal a holnapi vásárt, a jövő
esztendei vetést, a jövő heti trágyahordást, a kisebb fiú
házasságát, a nagyobbik menyem cudarságát s ha vendég van, kiki a
maga egész élete sorsát. Sorra jár a szó. Senki se kottyan bele a
más beszédébe, mindenki megvárja a maga históriájával a másikének a
végét, akkor osztán kipakolja ami benne van, csendesen, rendesen.
Nem is lehet máskor kedvére beszélgetni az ember fiának, csak
ilyenkor. Nappal dolga van, de ha nincs is, egész máskép fordul az
ember esze kereke, ha felfelé tartja a fejét, mintha szép
vizszintesen pihenteti. Nappal nem ér rá, mert ha egyéb dolga
nincs, legalább pipázik, olyankor nem illik minden bolondságot
kitálalni. <span class="pagenum"><a name="Page_10" id=
"Page_10">-10-</a></span> De mikor itt a hosszu éjszaka, amit alig
győz átaludni az ember, akkor jó meglopni a csendet. Úgyis megfájul
az ember dereka reggelre!</p>
<p>– Hej atyaisten – sóhajtott fel az egyik vásáros, egy csendes
beszédű, szónyögő ember – s kinyujtóztatta minden tagját a zizegő
szalmában – hát hónap ugyan nem ér-e olyan szerencsétlenség, mint a
multkori vásárkor.</p>
<p>– Mi vót a! – kérdezte biztató hangon a házigazda s nem
recsegtette tovább az ágyat.</p>
<p>– Hát… elfizettem egy ötpengőforintost! – mondta panaszos
kesergéssel a kupec. – Annak is a kedves komám az oka, hánnyon
hegyet alatta a főd! Nem is megyek többet vele vásárra… Mer akkor
is mondtam neki: Miska! Nem jól van e ha mondom! Hogy van e Miska!
Nekem még egy ötös bankómnak kell lenni, oszt nincs… Odaadtam én
azt annak az asszonynak, mikor visszaadtam neki a két darab
százkoronásból… De mán akkor messze járt az asszony. Mentem én
utánna, de leesküdte az asszony. Pég olyan jól emlékszek rá, mintha
most, ebbe a szempillantásba vóna, hogy odaadtam neki: egy
tizpengőforintost, meg az ötpengőforintost, (azt nem kellett vóna!)
meg három tallért, meg négy koronásat, meg ötven pízt apróba, még
abbul is tudom, hogy kettő hatos vót, három ötpízes, a többi vas.
Húsz <span class="pagenum"><a name="Page_11" id=
"Page_11">-11-</a></span> forint vót az egész, a nyavaja törje ki,
meg ötven grajcár, mégis letagatta az asszony, hogy aszonta csak
tizenöt vót… Hej, az én jó istenem segéjjen rá, hogy még valaha
visszafizessem neki.</p>
<p>– Nem adta vissza az ötöst?</p>
<p>– Nem, hogy puzdorján égessék meg, hamma se maraggyon. De még
neki állt fejjebb, mer aszongya, hogy aszongya: meddő a tehén! Hogy
vóna meddő, mondok, mikor most is borjas. (Ojan borjas vót a, mint
én!) De ű látja. Ha látta, minek vette meg. Hát aszongya; jobban is
értek hozzá, mint kend a pízhez; mert ha értene hozzá, tudná, hogy
nekem nem adott ötöst.</p>
<p>– Jól mondta.</p>
<p>– Jól! De azér épúgy nála van az én ötösöm, mint a hogy meddő
vót az a tehén. Nem sajnálom ütet, mer elvitte az ötösömet!</p>
<p>– Igy is jól járt, hogyha túladott a tehenen.</p>
<p>– Hásze jójárni jójártam, de azt az ötöst nem felejtem el mig
élek.</p>
<p>– Hadd el, én még többet hántam el akkor, – szólalt meg pattogva
a másik vásáros a sötétben.</p>
<p>– Hogy-hogy? – biztatta szóra a házigazda.</p>
<p>– Hát, sora van annak, – szaporázta az <span class=
"pagenum"><a name="Page_12" id="Page_12">-12-</a></span> ember. – A
sógorommal vótam ott, buzát hozott be, én meg egy bornyut. Jó ára
vót mindeniknek. Eladtuk, megvót. Gyere be Jóska, aszongya a sógor,
igyunk meg egy deci pájinkát. Nem megyek én, mondom. – Mér nem? –
Csak! (Nem szeretem én délbe a pájinkát.) – Nem jösz, aszongya,
mert félsz az aszonytul. – Fél a fene! – Nem érzi meg, csak egy
decit iszunk! – Hát én nem huzalkodtam tovább: gyerünk. Bementünk.
Hozatott egy féllitert. Megittuk. – No, aszongya Jóska sógor most
mán gyerünk. – Várjál, mondok, én is hozatok egy féllitert. Azt is
megittuk. – No hát mennyünk, mondom. De akkor meg ű hozatott egy
liter bort. Hát mit csavarjam, este ültünk szekérre. Jókedvünk vót.
Hazamegyünk. – No sógor, mondok a Bertinek, gyere be hozzánk,
harapunk valamit. A Berti csak nevet. – Mit nevetsz? – Nem mersz
hazamenni. – Mér ne mernék? – Félsz. (Az igaz, hogy réfes nyelve
van a feleségemnek.) Bejött velem. Az asszony morgott, de enni
adott. Hanem szerencsétlenségre ott vót ez az én áldott napam a
feleségem anyja, e tátotta fel a száját… Nemszeretem a sok
beszédet, – s izgett-mozgott az ember a szalmában, – hát megmondtam
neki szép csendesen, hogy: hajja kend! menjen haza szépen, oszt
jöjjön el hónap, akkor mesélhet <span class="pagenum"><a name=
"Page_13" id="Page_13">-13-</a></span> amennyit akar, nem haragszok
meg… De nem hagyott ám békét, felhánta még az öregapámat is, aki
valamikor ócska negyvenbe az ű öreganyjának azt mondta, hogy
ződlajbi… Megfogtam osztán úgy csendesen, osztán felemeltem, osztán
kivültettem a szegényt az ajtón. Hát szalad haza a jólélek, küldi
az urát, Az meg olyan bolond, mint jómagam, azt teszi, amit az
asszony akar. Jön nagy brakhiummal! hogy merten én az ű feleségét
kilökni? – De még kendet is kilököm, csak ne nyughassék! Nekem
legalább van annyi eszem, hogy ha az asszony nem látja, nem verem
falba a fejem, de ez a vén ember úgy ugrált, mintha az ő kába ment
vón a tövisk, amibe a felesége lépett… Mit csináljak, őkelmét is
kipenderitettem az ajtón. Csak ugy jószivvel, hogy kár ne essen a
tojásba. De ott hurcolta az ördög a suttyó fijukat, oszt a kis
kokas nekem jött… Mondhatom annyi rossz szándék nem vót bennem
rájuk, mint a templomi szentségre, de akkor úgy eltángáltam azt a
négy személyt!… (Mert az anyósomnak vissza kellett jönni, meg a
feleségem se szivelte el szótalan a fajtája vesztit), hogy a falu
összegyült rá. Máig is úgy emlegetik csak, hogy: mikor Józsa Jóska
megverte a familiát!…</p>
<p>– No e jó! E jó! – nevetett mindenki a sötét szobában.
<span class="pagenum"><a name="Page_14" id=
"Page_14">-14-</a></span></p>
<p>– Iszen nem is lett vón rossz, csak a Berti sógor bele ne ütötte
vón az orrát, de neki is be tanáltam szakitani a fejét, oszt kaptam
érte egy hónapot.</p>
<p>Jóizüen, de csendesen, élettapasztalattól meghiggadt nevetéssel
fogadták a tőrténetet.</p>
<p>– Mi az, egy hónap! – szólt a házigazda. – Én öt esztendőt ültem
Illaván.</p>
<p>– Maga! – kiáltottam fel meglepetve. – Miért?</p>
<p>– Egy rossz rektorért, – szólt egyszerűen az öreg, mintha nem
volna mit olyan nagyon dicsekedni vele.</p>
<p>– Mit! Megütötte!</p>
<p>– Meg.</p>
<p>– Meghalt?</p>
<p>– Ha megütöttem!</p>
<p>– Igazán meghalt? – kérdeztem hitetlenül.</p>
<p>– Meghiszem azt.</p>
<p>– Borzasztó.</p>
<p>– Hát bizony borzasztó volt; azt mán nem lehetett tűrni. Ő vót a
cudar, oszt még meg se billenti a kalapját nekem…</p>
<p>Ideges düh lobbant fel hangjában. Az ágy nagyot recscsent, amint
egyet vetett magán. A koromsötétben kimeredt szemmel bámultam
feléje, látni véltem, hogy most is kész volna arra az ütésre.
<span class="pagenum"><a name="Page_15" id=
"Page_15">-15-</a></span></p>
<p>– Én tettem be a tanítóságba a nyavalyát; biró vótam akkor; az
esperesig mentem a faluval, csak ü maradjon itt… Nem vót nekem se
ingem, se gallérom, sose ismerte semmiféle fajtám, de idejárt a
nyakamra, mintha apja lettem vóna. Meg is lett. De azután felnyílt
bezzeg a szeme, mint a macskakölyöknek… Vót egy tüzes gépünk
hármunknak, nekem, a Farkas komának, meg neki. Úgy egyezkedtünk,
hogy egyik esztendőn egyiknek, másikon másiknak hordjuk be először
a termését, közösen. Hát kirimánkodta, hogy első esztendőn ű legyen
az első. Legyen úgy. De a másikon is jön, hogy ez meg az, legyen ő
megint az első. A fenébe, mi lesz ebből. De hogy neki csak egy
kicsi van, – hát jó. Behordtuk. A harmadik esztendőn már csak én
lettem vón az első; reggel várom a szekereket, a hogy előre
megbeszéltük: a tanító nem küldi. Izenek neki, nem jön. Újfent
izenek, hogy rögtön itt legyen, mert baj lesz! Azt izeni, hogy
kilép az egyességből. Már hordatja is a buzáját a maga szekerével,
meg a harangozóéval más géphez. Megdühödtem, de nem szóltam. Jól
van rektor, én tettelek emberré, vigyázz!… Elmegy a nyár, nincs
semmi baj. Látom én az én rektorom áprehendál. Jól teszed! De nincs
semmi baj. Került, mint az ördög a teményt. Jön az <span class=
"pagenum"><a name="Page_16" id="Page_16">-16-</a></span> ősz. Kinn
vagyok a szölőbe. Már szüret következett. Eccer csak látom, hogy
jön a rektor. Hát csak gyere. Én nem haragszok. Eljön; odaér.
Mellettem kellett elmenni a maga szőlejéhez. Hát elmegy és oda se
néz, de még inkább elfordul, nem köszön. Na hát kutya dühbe jöttem.
Utánna kiáltok: Hé tanitó úr! Hun a kalap!… Nem szól. – Rektor!
kiátom újra, – ez a becsület, te sehonnai, te cudar, én csináltam
belőled valamit, te pondró, így köszönöd meg!… Kiléptem a szőlőből
az útra, hát a nyavalyás megijed, elkezd szaladni. E vót a baj. A
kezembe került egy szőlőkaró, utánna ugrottam. Van ott egy
cseresznyefa, – két lépés az egész, – bubon vágtam…</p>
<p>Nagy csend lett.</p>
<p>– Meghalt? – kérdeztem.</p>
<p>– Rögtön… Csak azt szántam, hogy három gyereke maradt.</p>
<p>Soká hallgattunk, mindenki elgondolkozott.</p>
<p>– Ejhaj, – mondta végül az öreg, gazda, aludjunk. Mingyán
virrad.</p>
<p>Nehéz álmom volt. A többiek egészségesen, mélyen horkoltak.</p>
<p>Reggel már a szalmát ki is hordták a vásárosok, mire én
fölebredtem. Az úgy dukál. Rendbe hagyták a házat maguk után.</p>
<p>– Mit fizetünk? – kérdezte az egyik ember. <span class=
"pagenum"><a name="Page_17" id="Page_17">-17-</a></span></p>
<p>A gazda komolyan, nyugodtan, üzleti hangon szólt.</p>
<p>– Négy krajcárt szoktam szedni.</p>
<p>– Négy krajcárt? – mondta az ember, az, aki az anyósát megverte.
Érzett a hangjában, hogy sokalta.</p>
<p>– A multiba a Kis Andrásnál hármat fizettünk, ugyite? – mondta a
másik is, aki az ötpengőt siratta.</p>
<p>A gazda szóra se méltatta a beszédet. Nincs alku.</p>
<p>– Hát én mit fizetek – mondtam bucsuzóra, mikor én is rendben
voltam, meg is reggeliztem. – Az éjjeli szállásért, vacsoráért,
reggeliért.</p>
<p>– Nem lesz sok egy hatos, – szól komolyan a gazda.</p>
<p>Nem sokaltam, többet akartam adni.</p>
<p>Kicsinyelve nézett végig rajtam.</p>
<p>– Nem kell nekem az ur prezentje, hanem adja ide azt a beretvát,
akit az elébb használt, megadom az árát. Az ur vehet másat
Pesten.</p>
<hr class="chap" />
<p><span class="pagenum"><a name="Page_18" id=
"Page_18">-18-</a></span></p>
<h2>A LÓFIÓ</h2>
<p>A kaplonyi ménes nagyhirű volt abban az időben. A gróf Károlyiak
tisztavérü angol méneket tartottak s ezek messze földről
csalogatták a lószerető urakat, meg a lókötő parasztokat.</p>
<p>Sós Gyurka uralkodott akkor a felsőtiszaháti síkon; ez a
parasztbetyár néha esztendőkig nem adott hírt magáról, mindenki
tudta, hogy kisari féltelkes gazda; máskor meg egy hónap alatt úgy
fellovalt három vármegyét, hogy esztendőkig zúgott tőle a világ.
Sós Gyurka egyszer csak elszánta magát, hogy megkerít egyet a gróf
csődörei közül.</p>
<p>Első próbálkozásra nem sikerült, de legalább egy pompás,
esztendős forma csikót, vagy ahogy Kisarban mondják: „lófió“-t
elkantározott.</p>
<p>Jókedvüen kocogott hazafelé. Jó messze van a károlyi határ a
tiszaparti kis faluhoz, odavalósi ember holtig emlegeti ma is, ha
egyszer életében megtette ezt az útat, csak Sós Gyurkának nem volt
messzi ez a messzi.</p>
<p>Szépen megvirradt, mikor egyszerre csak <span class=
"pagenum"><a name="Page_19" id="Page_19">-19-</a></span> két pandur
akadt szembe a betyárral a harmatos mezőn.</p>
<p>A veres pántos legények rögtön megismerték a csikót, hogy nem a
görbe, száraz kis parasztló ellette, hát üzőbe vették Gyuri gazdát,
aki hamarosan befordult a szomszédos „halvány“-mocsárba.</p>
<p>Jó ideig gázolták a sarat, nádat, gyékényt, szittyót, a sulymos
vizeket s a pandurok egyre közelebb érték az embert. Mert a betyár
nagyon sajnállotta a csikót. Gyenge az még ilyen hajszára, azt is
csak meg ne bánja, hogy ilyen éktelen nagy utat tett meg
egyhuzomba. Ő nem teszi tönkre a jószágát! Kivádolt egy tisztásra,
megállott, leszállt a lóról s bevárta az üldözőit. Lesz, ahogy
lesz!</p>
<p>Meg is csutakolta a reszkető csikót, mire a két pandur odaért
felvont puskával.</p>
<p>– Aggyisten! – köszönt nekik barátságosan, ahogy azok
kievickéltek a pocsétából.</p>
<p>– Aggyisten! – fogadta a két pandur. Már látták, hogy itt ésszel
kell élni, a betyár nem akar ökölre menni.</p>
<p>– Hun járnak erre keemetek? – kérdezte a betyár.</p>
<p>– Ezt a csikót kerülgetjük – vetette oda hegyesen a nagyobbik
pandur.</p>
<p>– Ezt?… Hajsz e bion megérdemli. Jó vér. <span class=
"pagenum"><a name="Page_20" id="Page_20">-20-</a></span></p>
<p>– Hunnan való a?</p>
<p>– E? Biz e nem kis helyrül. A Károlyi gróf ménesibül – szólt
természetes hangon a betyár.</p>
<p>– Ugyi mondtam! – rikkantott a kisebbik pandur a társára. – A
kocsordiba nem terem ilyen! Láttam én azt messzirül.</p>
<p>A nagyobbik pandur vállra akasztotta a puskát, elővette a
korcból a dohányzacskót, meg a pipát s míg megtöltötte, csendesen
szemlélte a csikót.</p>
<p>– Kocsordi? – mondta a betyár. – Hásze a is jó miënes, de e’ la!
e’ nem ott termett. Ezt meg lehet niëzni.</p>
<p>A nagy pandur a felsülése után igen elhallgatott, ellenben a
másik leugrott a lováról, úgy gusztálta, nézte, léptette a nyalka
csikót.</p>
<p>– Meg fogja ütni a tizenhat markot! – mondta.</p>
<p>– Meghiszem azt – szólt öntelten a betyár, a <em class=
"gesperrt">gazda</em>.</p>
<p>– Megér három darab százast esztendőre, – vélte a pandur.</p>
<p>– Meg egy ezereset, – eresztette a szót a foga közül a
tulajdonos.</p>
<p>Elhallgattak. Nézték.</p>
<p>A lent ácsorgó, bámészkodó pandurnak valami ötlött az
eszébe.</p>
<p>– Hunnan sajdít kend így a lúhoz? <span class="pagenum"><a name=
"Page_21" id="Page_21">-21-</a></span></p>
<p>A betyár félszájjal mosolygott.</p>
<p>– Láttam mán egyet-kettőt.</p>
<p>– No hát isten az atyám, meg is mondom én kicsoda kend.</p>
<p>– Meg-e?</p>
<p>– Meg én… Itt sillyedjek el, ha kend nem Sós Gyurka.</p>
<p>A híres ember csendesen mosolygott.</p>
<p>– Tagadja?</p>
<p>– Én? Má minek tagadnám.</p>
<p>A másik kettő hallgatagon rámeredt. A szemüknek alig mertek
hinni, hogy szemtül-szembe állanak a hirhedt betyárral, akit pandur
még nem látott ilyen közelről. Meg is villant a szeme mind a
kettőnek, mint a réti farkasnak, pénz van ennek a fejére kitéve,
még pedig nagy summa. Héj, ha ezt ma be lehetne vinni
Gyarmatra!</p>
<p>A kisebbik pandur azonban hamar lehiggadt s egy ujjával
odaintett a kalapja karimájához.</p>
<p>– Én vagyok az Erzsi ura.</p>
<p>A betyár összekapott szemöldökkel mustrálta végig. Az Erzsi az ő
nénjének volt a lánya.</p>
<p>– Te vagy ecsém?… Be csunya mestersiëged van.</p>
<p>– Hát! mit csináljak, – pironkodott a pandur, s hamarosan másra
terelte a beszédet. <span class="pagenum"><a name="Page_22" id=
"Page_22">-22-</a></span> – Be sokat emlegeti az Erzsus az
idesannya testvérit.</p>
<p>– Él még a hugom, a Mari?</p>
<p>– Most hótt meg a tavaszon, szárazbetegségbe. Mán nagyon
elköhögősödött a mult ősszel. Mindig hajtogatta, hogy csak még azt
adná neki az isten, hogy eccer hazamehetne a születési fődjire,
osztán látná a testvéröccsit, mer hogy úgy sincs neki senkije,
semmije ez világon. Jó, hogy meghótt szegin, – nem kivántam neki
sose, – de ű maga is tudta, hogy teher ű mán a fődnek is.</p>
<p>– Osztán van családok?</p>
<p>– Két gyerekem van, meg egy kis lyányom.</p>
<p>A betyár bólogatott.</p>
<p>– Hát akkor jókenyér… – mondta, a legelső gondolatára térvén
vissza.</p>
<p>– Jobb mintha kondás maradok, – intett rá a pandur s olyat
lélegzett, mintha sóhajtott volna. Nem szerettem azt a puha életet.
Nem állotta a természetem. Mikor megházasodtam, osztán hallottam,
hogy Gyuri bátyám a Erzsusnak rokonnya, gondótam rá, hogy én is
felcsapok… De olyan messzi vót. Egye meg a fene, így oszt csak
pandur lettem.</p>
<p>– Sose sajnáld, – mondta komolyan, elborulva a deresbajszú
parasztbetyár, – az mégis csak biztosabb. <span class=
"pagenum"><a name="Page_23" id="Page_23">-23-</a></span></p>
<p>A nagy pandur ott a lóháton maga is elgondolkozott. Most már mit
csináljon ha ez az ő cimborája ilyen sógorságban van a betyárral.
Csak nem cudarkodik velük, nem is birna meg magában a kettővel… No,
vigye a patvar. Döglött neki már másszor is lova az árokba. Úgy
sincs haszon, istenáldás az ilyen pénzen, amit ezért kapna. Először
is felét se kapná meg… Ő keressen a csendbiztosnak? Azután meg a
többit is el kell inni. A zsidó kedviért tegye magát csúffá?…
Intett a pajtásának, hogy jó lesz tovább indulni.</p>
<p>A kis pandur könnyen fölvetette magát a nyeregbe.</p>
<p>– Mán mentek? – szólt a betyár.</p>
<p>– Muszály, mentegetőzött a sógor, – déllére Gyarmaton kell
lenni.</p>
<p>– Akkor jó lesz igyekezni.</p>
<p>– Istennek ajállom kendet Gyuri bátyám.</p>
<p>Elparoláztak.</p>
<p>– Isten álgyon öcsém… Te! Hallodi, vidd el a kis lyányodnak ezt
e!</p>
<p>A kebelébe nyult s kivett egy piros kendőt, abba volt
csavargatva valami. Egy piros-fehér-zöld-tarka bádogcsörgő. Nagy
ritkaság még akkor.</p>
<p>A pandur az ujjai közé vette a gyenge kis játékszert, olyan
csinnyán, mintha szappanbuborékkal <span class="pagenum"><a name=
"Page_24" id="Page_24">-24-</a></span> akarna labdázni. Megzörgette
s örömében felkacagott.</p>
<p>– Hő! hogy fog ennek tapsikolni az én kis pujám! Hogy kerül ijen
kendnél?</p>
<p>– A keresztlyányomnak hoztam, de má mindegy, csak vidd el. Majd
csinálok ennek csürgőt dióbul.</p>
<p>– Az én istenem áldja meg kedves édes bátyám. Ha az Erzsus
megtudja, hogy találkoztam kelmeddel, kibujik a bőribül.</p>
<p>– Jóegészséget!</p>
<p>A pandur még egyszer visszanézett.</p>
<p>– Osztán sok szerencsét a csikóhoz! Egyem meg a formáját,
micsoda jószág!</p>
<p>A másik pandur már belegázolt a latyakba, hogy kifelé menjen, de
ő is visszaszólt. Ismerős, természetes, megbékélt hangon.</p>
<p>– Hát formája, a van. A van neki!</p>
<p>A betyár öntelten mosolygott. Megveregette a csikaja pofáját s
így szólt kisarias konok szóval:</p>
<p>– Hoát joo kis loofijoo!</p>
<hr class="chap" />
<p><span class="pagenum"><a name="Page_25" id=
"Page_25">-25-</a></span></p>
<h2>MÁRI NÉNI</h2>
<p>– Siessen, csak siessen. Szaporán no. Indul a vonat.</p>
<p>Mári néni nagy siettében megáll.</p>
<p>– Jaj én uram, teremtőm, csak tán nem hágy itt, van lelke.</p>
<p>Egy-két ember elmosolyodik, aki hallja.</p>
<p>– Még a gőzösnek is legyen lelke? Az embernek sincs
manapság!</p>
<p>Mári néni megrándítja a hátán a zajdát jobbra-balra; egyik
markába a kis lánya kezét, a másikba egy nagykalapos kis úri
gyerekét szorítja s nekiered a futásnak.</p>
<p>– Álljon meg lelkem, álljon meg! – kiabál a kalauznak. – Álljon
meg jó ember, ha már ide kijöttem, csak nem hágy itt. Mi lenne
belőlem szentúristen.</p>
<p>– Sose kiabáljon mama, nyitva az ajtó, szálljon be.</p>
<p>Mári néni nagykeservesen felkapaszkodik. A gyerekeket a kalauz
rakja fel utána.</p>
<p>– Jaj hálaistennek; no még így nem szalasztott meg az eső se.
Pég a mult héten <span class="pagenum"><a name="Page_26" id=
"Page_26">-26-</a></span> rendin vót az a sovány kis sarnyú, osztán
ránk gyütt a nagy zivar…</p>
<p>– Menjen csak beljebb, menjen.</p>
<p>A kalauz becsapta az ajtót s arra megindult a vonat.</p>
<p>Mári néni pedig benyit a szakaszba, ahol tömve tele van már
minden hely.</p>
<p>– Dicsértessék – köszön be nagy tisztességgel. – Itt se vártak
engem – teszi hozzá.</p>
<p>– Miért néni? – kérdi egy tréfát szimatoló lakatoslegény.</p>
<p>– Hát csak azér, mer hát nem hatták üresen a helyem.</p>
<p>– Dehogy is néni, akad itt hely, ha másutt nem, akár az én
ölemben is.</p>
<p>– Énnye be jó lesz. Már én magam csak elállok, de ezt a kis fiút
oda ültetem; ez nem bír állani. Kolerás.</p>
<p>Az egész népség elkezd nevetni. A szomszédok mind nagy
gaudiummal veszik a fiatal ember felsülését. A parasztok hangosan
kacagnak, az urasabb mesterfélék félszájjal mosolyognak. Egyszerre
publikummá lesz a társaság s úgy figyelnek az öreg nénire, mintha
szinpadon ágálna. Egy ideges uriasszony, aki nem rangja, csak
tárcája miatt utazik III. osztályon, felkerekedik és elmegy sápadt
kényes kis lányával a következő szakaszba, új helyet keresni. Nem
<span class="pagenum"><a name="Page_27" id=
"Page_27">-27-</a></span> tudni, mitől fél, a kolerától-e, vagy a
megindult diskurzustól.</p>
<p>Mári néni siet letelepíteni a gyermekeit.</p>
<p>– Így drágaságaim, jól viseljétek magatokat.</p>
<p>Aztán leoldja hátáról a batyut és megpróbálja felszorítani a már
telerakott polcokra. Ha hely volna. De nincs. A nagy lakatoslegény
meg se mozdul, hogy segítsen; csak nézi (fusson ki a szeme). Azért
akad segítség is.</p>
<p>– Jaj hálaistennek, mán ha csupa állok is hazáig – mondja a néni
s letelepszik szűken a gyerekei mellé, örvendve, hogy a nagy gondon
túl van. – Csakhogy itt nem maradtam. Teremtőm, mi lett volna
belőlem, szegény árvából.</p>
<p>Egy hirtelennevető kisasszony a szeme közé kacag.</p>
<p>– Tán nem vagyok árva? De bizony már husz esztendeje. Nincs
nekem sem apám, sem anyám, nincs aki meglazsnakoljon.</p>
<p>Mindenki nevet, ő maga is, a tréfáján s szemérmesen emeli szája
elé a balkeze mutatóujját, csorbafogát takarva.</p>
<p>– Pesten vót néni? – kérdi egy vaskos ember, nyílván
kocsmárosféle, aki ért az asszonyok nyelvén.</p>
<p>– Ott, az ördögfészekbe. <span class="pagenum"><a name="Page_28"
id="Page_28">-28-</a></span></p>
<p>– Nem tetszik magának Pest?</p>
<p>– Tetszik nekem, de azért annak örülök, hogy egyszer
kiszabadultam belőle. Oh Uram, még hogy vénségemre kilencvenkilenc
garádicson kellett felmásznom, hogy legyen hová lehajtani a fejem
éccakára. Mán azt hittem, egyenesen az egekbe lyukadok ki. Az.
Olyan kis fekete, setét házba, mintha csak a pokolból nyilt volna.
Sose is hiszem én ezután, hogy odafent van a menyország. A’ van
ott, a pokol.</p>
<p>– Hát nem jól mulatott?</p>
<p>– Nem kell nékem mulatság. El vagyok én már attól. Hanem egy kis
jó téfeles paprikás csirke, az a jó balatoni levegő, meg a csendes
mise bizony jól esik. Ez meg, úgy láttam, Pesten mindenik meghótt
már.</p>
<p>– Nem elég, hogy van színház? Lehet mulatni eleget. Maga sehon
se vót?</p>
<p>– Dehogy is nem. Elcipeltek engem mindenfelé, még a <em class=
"gesperrt">muziba</em> is.</p>
<p>Mindenki kacagni kezd, mert valami jó viccet vár, Mári néni nem
is késik vele.</p>
<p>– Egy fiatal ember a vízbe ugrott, jaj, úgy odakaptam a
szememhez, azt hittem, beleloccsan.</p>
<p>Valami süldő diákgyerek, aki a kocsi legutolsó szögletéből jött
elő figyelni, hatalmasat kacag rá, mintha csiklandoznák s ettől
kezdve szájtátva lesi a néninek minden szavát. <span class=
"pagenum"><a name="Page_29" id="Page_29">-29-</a></span></p>
<p>– Ott is úgy nevettek rajtam. Azt hittem én, belelocsan, pedig
csak kép vót.</p>
<p>Ő maga is nevet, jobbra-balra ingatva a fejét. Az utasok jóleső
érzéssel néznek az öreg asszonyra, aki olyan dicséretes kivétel a
morgó öregek között… A tulsó padon ül egy vénasszony, az oda is
dünnyög a szomszédjának.</p>
<p>– Be meglátszik eccere, aki sose dógozott életibe. A’ nem sok
háti fát cipelt haza az erdőből, mióta meg van.</p>
<p>– Hát a ligetbe nem vót? – kérdi egy ember, aki átkönyökölt a
szomszédból s igyekszik témát adni, hogy valahogy el ne hallgasson
Mári néni. A többiek nagy kiváncsisággal figyelnek rá. A ridegség
eloszlik, olyan egy társasággá lesznek, mintha mind ismernék
egymást gyerekségük óta.</p>
<p>– Dehogy is nem vótam, ott megfájult a fejem. Ó minek is annyi
ember egy országba, aki ott vót. Jól jártunk, hogy nálunk nincs
annyi ember. Ki győzne azoknak csak egy fröstököt adni. A pedig a
legkisebb evés. Még ha mind olyan vólna, mint a kis vőlegény, meg a
csepp menyasszony. Ilyenek voltak ni. Az én Márim bizigen nagyobb,
pedig ez még csak öt esztendős mult. Oszt aszongya egy ember, aki
ott kiabált, hogy a lyány 22 esztendős, a fiú meg 26. No jó
megnőttetek, mondok. Sok eső járt <span class="pagenum"><a name=
"Page_30" id="Page_30">-30-</a></span> nálatok. Éppen jó volnál
kazalrakónak. Az Isten is annak teremtett.</p>
<p>Olyan édes tréfával beszél, hogy csak úgy kuncogva nevet rajta
az ember. Sajnálják félbeszakítani. Csak úgy nyelik a szavát.</p>
<p>De nyilik az ajtó, bejön a kalauz. Ez végét szakasztja a
dévánkozásnak. Ki-ki elkomolyodva kapkod a zsebe után s kotorászsza
elő a jegyet. Vajjon meg van-e, mert hisz épp ugy el is veszhet,
mint ahogy megmarad.</p>
<p>Mári néni is kioldja a kendője csücskéből a jegyet. Zöldet, II.
osztályut. Végigvárja, mig hozzáér a konduktor. Az meg csak ránéz a
jegyére, megkérdi hová megy s ott hagyja. A néni meghökken. Nem
kell? Ugy látszik nem, mert elmegy a kalauz.</p>
<p>– Megijedt magátul, olyan drága jegye van.</p>
<p>– Szentistván jegye ez. Ezér engem vissza is kell vinni.</p>
<p>– Mikor jött fel?</p>
<p>– Máma szombat. Szeredán.</p>
<p>– Én éppen ma egy hete – forodul hozzá bizalmasan egy olyan
béres asszony.</p>
<p>– Ó, Isten ments, hogy én egy egész hetet itt lettem vóna. Mán
inkább vagyok a temetőbe – csőszné… Annak legalább békességben
<span class="pagenum"><a name="Page_31" id=
"Page_31">-31-</a></span> lehet aludni. De én itt soha le nem
hunytam a szemem éjfélutánig. Csak legalább azoknak a villanyos
kocsisoknak parancsolná meg a király, hogy napszállat után ne
szaladgáljanak az utcán, mint a bolondok…</p>
<p>A kalauz visszajött.</p>
<p>– Hát mama, fizet 12 korona 80 fillért.</p>
<p>– E’ nem jó? – kérdi könyörgő, ijedt pillantással a néni.</p>
<p>– Nem. Az lejárt. Az este még hazamehetett vóna vele. Ma
nem.</p>
<p>– No, Dezső! Ez érted van! Drága gyerek vagy te! Rád kellett
várni.</p>
<p>A közönség lesi a nénit. Mind heccet vár. Hogy nem fog fizetni.
Pedig muszály. Nézik a kis uri fiút, aki lehuzza a nyakát és ugy
ül, mint aki valami nagy rosszat tett.</p>
<p>A néni is lehajtja a fejét s sorba felemeli a szoknyáját, a
legalsónak a zsebéből kiveszi a bugyellárist. Aki szembe ül vele,
ugy látja, siró vörös lett a szeme.</p>
<p>Aztán megrántja a vállát.</p>
<p>– Azér nem tesz kódussá – mondja s kivesz egy vadonatuj
huszkoronást.</p>
<p>– A fizet, akinek van – erősíti a kalauz is ingerkedve.</p>
<p>– Hát ha nincs, akkor nem kell fizetni? – kérdi tréfára készen
Mari néni. <span class="pagenum"><a name="Page_32" id=
"Page_32">-32-</a></span></p>
<p>– Nem. Akkor szabad gyalogolni a vonat után.</p>
<p>– Mán akkor inkább csak van.</p>
<p>A kalauz elmegy.</p>
<p>– No, Dezső, e kellett nekem.</p>
<p>– Hát mért kellett várni a kis fiúra? A fia?</p>
<p>– Ó, Isten ments. Suszter ennek az apja. A falunkból házasodott.
Ott lakik a nagyapja nálunk. Oda viszem az árvát. Mer az apja, meg
az anyja ugy vannak… Külön…</p>
<p>Legyint a kezével a becsületes öreg asszony, aki nem igen tudja
megérteni, hogy lehet, hogy az ember meg az asszonya nem birják ki
együtt. De még restelli is egy kicsit, hogy ő maga is
belekeveredett a dolgukba.</p>
<p>– Szegény asszony gyárba jár – magyarázza. – Ó. Ugy csinálta
össze a kis holmit a gyereknek… Má mindegy, elviszem az
öregapjáékhoz. Az a pár forint se ide, se oda…</p>
<p>Jön a kalauz, hozza a jegyet. A néni át veszi, azt is, a
visszajáró pénzt is.</p>
<p>– De hallja-e? Nekem most már külön kupét adjon. Mer én duplán
fizettem, megérdemlem. Lássa-e, milyen uras jegyem van.</p>
<p>Megint nevetnek az emberek, tóditják is, ki ezzel, ki azzal,
hogy igaza van.</p>
<p>– Külön kupét, anyámasszony? Adok én, de magam is benn maradok.
<span class="pagenum"><a name="Page_33" id=
"Page_33">-33-</a></span></p>
<p>– A kell nekem éppen. Legalább nem én ijedek meg.</p>
<p>– Hát ki?</p>
<p>– Maga.</p>
<p>A férfiak gonoszul kacagnak. A nagy korcsmáros-ember az öklével
veri a térdét s a fejét rázza, mint mikor olyat hall az ember, amin
eláll az esze. Meg is szólal.</p>
<p>– Fene asszony maga, néném. Maga az ördögtől se fél.</p>
<p>– Inkább féljen az én tülem.</p>
<p>A kalauz szigoru arcot ölt.</p>
<p>– Várjon csak, mindjárt megijed maga én tőlem is. Ki mondta
magának, hogy még ma is jó a jegy? A rokonyok?</p>
<p>– Ó nem. Dehogy.</p>
<p>– Hát ki? A kalauz?</p>
<p>– Nem. Asse.</p>
<p>– Hát kicsoda?</p>
<p>– Aki mindent tud. A bakter.</p>
<p>A nép jobbra-balra dől a nevetéstől.</p>
<p>– Az a maga lyánya? – vallat tovább a kalauz.</p>
<p>– A lyányomé.</p>
<p>– Nincs-e’ még három éves?</p>
<p>– Hogy gondol olyat, – szól igazán megszeppenve a néni – a
világér se!…</p>
<p>A kalauznak éppen elég ennyi. Meg van <span class=
"pagenum"><a name="Page_34" id="Page_34">-34-</a></span> elégedve a
helyreállitott tekintélylyel s elhiszi szentül az asszony szavát,
aztán tovább sétál.</p>
<p>– Te kis cudar – paskolja meg a nagy pufók lány hátát a néni. –
Majdnem te is bajt hoztál rám, mint Dezső. Mán teérted pedig nem
fizetnék. Te nem vagy idegen. Minek nyősz így, mint a répa. Lám, az
a csepp menyasszony a Városligetben még most is biztosan ingyen
utazik.</p>
<p>– Hová való maga néni – kérdi a szomszédja.</p>
<p>– Balatonszedervárra. Tudja az úr hol van?</p>
<p>– Tudom. A Balaton mellett.</p>
<p>– Ó biz a nem igen. Én ugyan azt hiszem, hogy Páris mellett.
Annyit kell fizetni.</p>
<p>– Mondja, maguknál mindenkinek ilyen jó kedve van?</p>
<p>– Még jobb is. Van, aki táncol is jókedvébe, kivált a
fiatalja.</p>
<p>Lehet ezt csöndes mosolygás nélkül hallani?</p>
<p>– Maguknál is nagy a drágaság? – kérdi egy szikár pesti
asszony.</p>
<p>– Bizony ára van mindennek, hál’ Istennek.</p>
<p>– Hogy a tojás?</p>
<p>– Most jól veszik. A nyaraló urak megfizetik. Három egy hatos.
Ha osztán elmennek, <span class="pagenum"><a name="Page_35" id=
"Page_35">-35-</a></span> adunk ötöt egy hatosért, meg hatot, meg
tizenhármat.</p>
<p>– Egy hatosért? – kérdi egy ténsasszony.</p>
<p>– Hát.</p>
<p>– Az már nem igaz. Olyat még nem hallottam. Tizenhárom tojást
egy hatosért.</p>
<p>– Akkor jó lesz, ha elnéz mifelénk. Legalább csudát lát
egyszer.</p>
<p>A kocsi tulsó felén a másik vénasszony nem állhatja tovább,
feltápászkodik a helyéről s elébb jön.</p>
<p>– Ó be sok hiábavalóságot tud, hallja-e. Látszik, hogy nem sokat
dógozott életébe.</p>
<p>Mári néni ránéz a békétlenkedőre.</p>
<p>– Én se léptem kétszer egy nyomba – mondja csendesen.</p>
<p>– Nem tudom, hány háti fát vitt haza világéletében az
erdőről?</p>
<p>– Hová való maga?</p>
<p>– Bakonytőre.</p>
<p>– Ugy, – szól csipősen Mári néni – hát akkor maguk hordták el a
mi fánkat. Lássa, azért vénült meg.</p>
<p>A közvélemény megint a Mári néni részén van, de azért már ő maga
is kezdi unni a nagy szereplést.</p>
<p>– Nem tud az ur ujságot olvasni tőlem <span class=
"pagenum"><a name="Page_36" id="Page_36">-36-</a></span> – szól a
szemben ülőhöz, aki egy nagy ujságban lapoz, de mindig csak rá
figyel.</p>
<p>– Tudok én.</p>
<p>– Jaj el is vész abba a nagy tudományba. Osztán mennyiért adták
azt?</p>
<p>– Öt krajcárért.</p>
<p>Mári néni megcsóválja a fejét.</p>
<p>– A mán nagyon ocsó! Harmadfél garasért még én se hazudnék
annyit. Pedig lássa az én lóditásom is van olyan érdekes. Hiába
nevet. Szivesebben hallgatnak engem, mint a papot, mert én eccer se
mondom, hogy; ne vétkezzetek, mert a pokolba küldelek áita
béne!</p>
<p>Ezzel a gyermekeihez fordul, akik megéheztek s a nyakán
nyügösködnek, hogy adjon már enni nékiek.</p>
<hr class="chap" />
<p><span class="pagenum"><a name="Page_37" id=
"Page_37">-37-</a></span></p>
<h2>A DEBRECENI CSORDÁS</h2>
<p>Jávor Miska csámpásan baktatott a csordája után. Az állatok
sorba kifordultak a kapukon s kinek milyen a természete, a szerint
oszlott be a csordába. A mester-utcai tanítóék tehene nagyon víg
volt, ami nem tetszett Mihálynak ilyen jókor reggel.</p>
<p>– Az ördög táncoltasson meg a gazdáddal együtt! – kiáltott utána
hetykén és hozzá sózta a nagy botot.</p>
<p>Nem volt ugyan semmi kár abból, hogy a Szőke sorra dörgölődik a
többi tehenek közt, a gazdájával meg éppen semmi baja nem volt
Miskának, mert az öreg tanító mindig első volt a csordásbér
fizetésekor, de a lyány előtt akarta mutatni a Jávor-fiú, hogy ki
ő.</p>
<p>A lyány ránevetett a legényre s azt mondta:</p>
<p>– Majd megtáncoltatom én magát, csak a gazdámat piszkolja.</p>
<p>A csordáslegény ránézett s nem szólt. A lány vidáman
sarkonfordult és beszaladt a kapujukon. Mikor azt becsapta maga
után, Miska csordás előkapta a tülöktrombitát s vígan belefujt:
<span class="pagenum"><a name="Page_38" id=
"Page_38">-38-</a></span></p>
<p>– Tu-túúú! Tu-tu-túúú!</p>
<p>A hang igen szépen rikoltott, de az öreg tanító mégsem örült
neki. Megfordult az ágyban odabent az ablakon belől s dohogva,
álmosan szólt:</p>
<p>– ’Kasszanak fel a nevednapján.</p>
<p>Nem is tudott többet elaludni, csak hallgatta ingerülten a
távolodó tülkölést.</p>
<p>Miska egész délelőtt azon gondolkozott, hogy nem hiába nézte ő
ki már régen ezt a lyányt, de mégis nem utolsó szívü lyány: nem
hagyta a gazdáját szidni. Az urát se hagyná!…</p>
<p>Másnap reggel, ahogy a szép szőke tehén, fiatal jószág, megint
kikarikázott a tanító nagy, zöld, boltozatos kapuján, Miska azt
kérdezte a leánytól:</p>
<p>– Honnan is került maga Debrecenbe?</p>
<p>– Hogy tudja, hogy nem vagyok idevalósi?</p>
<p>– ’Szen van szemem. Értek én a jószághoz.</p>
<p>– Majd értek én is a… Szabólcsmegyei jány vagyok én.</p>
<p>– De fel van. Én meg debreceni csordás vagyok!</p>
<p>– Meghiszem.</p>
<p>– Pég a csordásnak nem utósó, mer annak mindig jó. A pásztornak
csak nappal, mikor a jószág mellett hever; a civisnek csak iccaka,
mikor az asszony mellett melegszik. De a csordásnak <span class=
"pagenum"><a name="Page_39" id="Page_39">-39-</a></span>
éjjel-nappal jól megy dolga. Hát még a debrecenyi csordásnak, mer a
kedve szerint tülköli fel az urakat!</p>
<p>Tréfásan kacsintott hozzá és otthagyta a lányt.</p>
<p>Ez utána nézet egy kicsit, aztán egyet perdült s beszaladt a
kapun.</p>
<p>Jávor Miska kapta a tülökjét, s visszatrombitált neki. A tülök
szava ép a tanító ablakának vágott s kegyetlenül megreszkettette az
üvegtáblákat.</p>
<p>– Tu-tú! Tu-tu-tu-túúú!</p>
<p>A tanító, aki tegnap egész nap mérges volt s az egész iskolát
megpüfölgette, amért reggel nem tudott aludni, ijedten ült fel az
ágyában.</p>
<p>– Ó a pokol fattya! Az Isten némitsa meg a tülködet.</p>
<p>Jávor Miska csak annál vígabban fujta, ebbe öntötte bele minden
örömét, hogy olyan jól megmondta a lyánynak, amit akart.</p>
<p>Harmadik reggel még nem volt kint a lyány az utcán, mire ő a
kapu elibe ért. Nosza kapta magát s hatalmas jóreggelt fujt ki
neki.</p>
<p>Csakugyan jött is a lyány. Eltalálta, hogy neki szólt a nóta,
mert igen nevetett.</p>
<p>– Na, mit szól a tülkömhöz? – mondta neki Miska. – Magam
csináltam a suta bika szarvából. <span class="pagenum"><a name=
"Page_40" id="Page_40">-40-</a></span></p>
<p>A lyány nevetett.</p>
<p>– Jól szól, de jár ide egy huszár, annak réztrombitája van,
mikor erre mennek, úgy fújja, mint az égzengés.</p>
<p>Jávor Miska csendesen megpederte a bajszát s csak annyit
mondott, hogy:</p>
<p>– Hm.</p>
<p>Azzal a lány is bement, ő meg csak belefújt a szaruba, mint a ki
nem hagyja cserbe hűséges jószágát. Ez való a csordához, nem a
trombita. Iszen trombitás volt ő a bakáéknál, még lopott is magának
egy jó trombitát, de hát avval nem kisérheti a marhát, mer nem ért
az arrul.</p>
<p>Hát csak hadd szóljon a régi nóta:</p>
<p>– Tu-túú! Tu-tu-rutú!</p>
<p>De már akkor nyilt az ablak s az öreg tanító rövidre nyirt kerek
feje bújt ki rajta.</p>
<p>– Hogy az ördög tutújja meg a lelkedet, te cudar te! Elmenj az
ablakom alól azzal az átkozott tülköddel, mert darabontokkal
vitetlek be a város tömlöcébe.</p>
<p>Azzal már be is csapta az ablakot.</p>
<p>Jávor Miskának még a szava is elállt a méregtől. Hogy őt, a
kiszolgált katonát s a debreceni csordást egy rongyos tanitó,
amilyen hatvanhárom van a nemzetes városban, így meri lerondítani!
<span class="pagenum"><a name="Page_41" id=
"Page_41">-41-</a></span></p>
<p>– No megállj, rektor! Ha kevés a tülökszaru, holnap elhozom a
réztrombitát… Legalább az a jány is hadd tudja meg, ki vagyok.</p>
<p>Mindjárt el is szalajtotta érte a kisbojtárt s egész nap azt
fényesítgette és gyakorolta a mezőn.</p>
<p>Közben pedig folyton azon járt az esze, hogy nagyon derék jány
lehet az a jány, hogy egy ilyen gazdát sem hagyott volt szidni!</p>
<p>Másnap reggel gangosan lépkedett végig a Mester-utcán.</p>
<p>Mikor a tanító kapujához közeledett, a lány már kint állt a szép
szőke tehénnel; ez biztosan megint bika után bogárzik!</p>
<p>– Hát hogy vagyunk? – kérdezte Miska a lyánytól.</p>
<p>– Lehetősen! – felelt ez rá másvidéki szóval.</p>
<p>– Hanem azér hogy maga szabólcsmegyei ján, – mondta Jávor Miska,
– én meg debrecenyi csordás vagyok! Igaz-e?</p>
<p>– Aszongyák.</p>
<p>– No hát meg is mutatom, ha aszongyák.</p>
<p>Kacsintott, nevetett s elővette a felkötött szűre alól a
réztrombitát, a melyik szebb volt mint az arany.</p>
<p>Azzal az ámuldozó lány szemeláttára a szájához illesztette s
olyan riadó marsot fújt ki rajta, hogy majd megrepedt a lány füle
tőle. <span class="pagenum"><a name="Page_42" id=
"Page_42">-42-</a></span></p>
<p>De nyilt az ablak.</p>
<p>A tanító úr kinézett.</p>
<p>– Jöjjön csak barátom közelebb. Ezt már szeretem! A trombitát.
Ez igen kedves hangszerem, különösen ilyen jókor reggel. Fogja, itt
egy pohár szilvórium érte.</p>
<p>Miska egy percig sem csodálkozott ezen. Elvette a poharat és
lehajtotta a finom szilvapálinkát.</p>
<p>– Hanem barátom, – szólt jámboran Boros bácsi a tanitó, – innen
nem hallom jól, mer a félfülemre süket vagyok, oszt éppen itt van
az ágyam e! Hát álljon oda a sarokra, szembe, akkor hallatszik be
jól nekem. Hát fújja el még egyszer!</p>
<p>Miska borzasztóan büszke volt. Odaállt a szemközti sarokra s egy
fertályóráig fújta a sorakozót, meg a takarodót, meg még nótát is,
a kőrösi lányt.</p>
<p>Az öreg úr szemmel látható gyönyörüséggel hallgatta s mikor
behuzódott, ezt dünnyögte a szakállába.</p>
<p>– Megállj, nem soká lesz kedved itt trombitálni a fülembe.</p>
<p>Másnap reggel újra elhozta Miska a trombitát. Kissé csodálkozott
rajta, hogy a tanító nem siet a pálinkával. Mikor jól kiharsogta
vele magát, végre nyílt az ablak s az öreg úr vereslő szemmel
intett neki. <span class="pagenum"><a name="Page_43" id=
"Page_43">-43-</a></span></p>
<p>– Ez a magáé, ez a pohár pálinka. Ej, be szeretem a
trombitaszót, – mondta neki álnokul, látva, hogy már most is sértve
érzi magát a legény, mert későn kapta s mert hitványabbnak érezte
az italt.</p>
<p>De azért Miska sokszor gondolt rá, hogy nem csuda, ha az a jány
nem hagyta szidni a gazdáját, derék ember az! Vigasztalta magát
ezzel, a reggeli rossz érzésért.</p>
<p>De harmadik reggel nagy boszúság érte. Hiába trombitálta tele a
világot, kétszer-háromszor is elfújta a riadót, a sorakozót, nem
nyilt meg az ablak. Miska utoljára elúnta a kuncsorgást.</p>
<p>– Hát lesz valami, vagy nem? – mondta s közvetlen az ablak alá
állva, beletrombitált, hogy reszketett az üvegtábla.</p>
<p>Úgy tetszett neki, mintha az öreg tanító bent állana s
figyelne.</p>
<p>– Ejha! – kiáltott fel, – potyára?! Majd ingyen fuvogatom neked
itt a trombitát.</p>
<p>Közé vágta a botját a szőke tehénnek s elment a csordával.</p>
<p>A jány ott várta másnap reggel s szólt:</p>
<p>Mi lesz a trombitával?</p>
<p>– Haggyon nekem békét egy szabólcsmegyei ján: aki az ilyen
hupcihér fösvény álnok rektornak pártjára tud állani! <span class=
"pagenum"><a name="Page_44" id="Page_44">-44-</a></span></p>
<p>A lány elbámult.</p>
<p>– Hej pedig! Pedig kár vót velem kikezdeni. Mert nem tudják azt
Szabólcsban, mi a debrecenyi csordás!… Mer ha a debrecenyi püspök
is valaki! meg a debrecenyi kántor! hát még a debrecenyi csordás!…
Hanem hát persze hogy <em class="gesperrt">annak</em> mán lefujtak!
De le bizony. Le <em class="gesperrt">annak</em>!</p>
<p>Mán tudnillik annak, hogy debreceni csordásné legyen egy
szabolcsmegyei lányból…</p>
<p>S Jávor Miska ott hagyta a jánt is, a gazdáját is, még egy
tülkölésre se méltatta őket, csak a tizedik háznál fújt bele
dühösen a suta bika szarvából csinált tülökbe, hogy:</p>
<p>– Tu-túúú! Tu-tu-tu-túúú!</p>
<hr class="chap" />
<p><span class="pagenum"><a name="Page_45" id=
"Page_45">-45-</a></span></p>
<h2>KÉZFOGÓ LESZ</h2>
<p>– Kifelé, kifelé, apró szentek, semmi szükség rátok láb alatt.
Nézze meg az ember, be fagyosak. No bizony most fagy le a csikó
szarva.</p>
<p>Két öklömnyi csöppség görbére huzza a száját és kisomfordál a
pitvarból. A nagy lány pedig behinti szép sárga homokkal a ház
földjét, a friss tapasztást. Szombat este van, ilyenkor kikergetnek
mindenkit a házból a tapasztó asszonyok.</p>
<p>Odakint az apróság úgy fagyoskodik, mintha muszáj volna vele.
Mintha nem is ők volnának, akiket a világért sem lehet máskor
becsalogatni a hidegből.</p>
<p>Szerteszét az egész család. A gazda az utca közepén ácsorog
Kákány Danival, az anyjok meg oda van Tót Borcsáéknál, ahol ma
kézfogó lesz. A legényfiú az ólban motoz, a „nagyanyám“ az udvar
hátulján rakogatja össze a kórót s közben mohog az unokáira, akik
tudnak lomolni, de nem takarítani. A süldő fiú a kézfogós ház
ajtajában lesi a szót. Ez a nagy <span class="pagenum"><a name=
"Page_46" id="Page_46">-46-</a></span> esemény foglalkoztatja
különben ma az egész világot.</p>
<p>Alkonyodik erősen, a nap gyorsan megy fel a falon, az árnyék
egyre hüvösödik.</p>
<p>Magas száll legény állít be a kis kapun. Ócska guba van rajta,
de azért messze látszik, hogy ott lesz a kézfogóban az este.</p>
<p>– Boka Lajos bácsi jön – szalad be az egyik kis gyerek és
suttogva jelenti az ujságot.</p>
<p>A nagy legény megáll a ház előtt.</p>
<p>– Hol van Berti? – kérdi a fiúktól.</p>
<p>– Az ólba?… – sivítja mindakettő.</p>
<p>– Az ólba?…</p>
<p>Elindul, ujra megáll. Nem Bertivel van neki szólni valója, hanem
azzal a nagy lánnyal, akinek odabenn ma annyi a dolga, hogy a
félvilágért se nézne ki.</p>
<p>– Az ólba van? – kérdi ujra a legény. A két kölyök erősen
bizonygat a fejével.</p>
<p>– Hát odabe ki van?</p>
<p>– Rozi.</p>
<p>– Hát még?</p>
<p>– Csak Rozi. Tapaszt. Nem szabad bemenni.</p>
<p>A legény egyet köszörül a torkán, nagyot gondol s belép a
pitvarba. Megbiccenti a fejét és beköszön a sötét szobába.</p>
<p>– Jó estét. <span class="pagenum"><a name="Page_47" id=
"Page_47">-47-</a></span></p>
<p>Egy percig semmi nesz. Akkor kiszól a lány:</p>
<p>– Berti az ólba van.</p>
<p>– Hallottam.</p>
<p>Azzal csak menne befelé, de a lány nem türi.</p>
<p>– Nem lehet bejönni. Nem azért tapasztottam hogy a maga patkója
felvágja.</p>
<p>A legény megáll a küszöbön, kalapja éppen a szemöldökfát éri.
Nehéz kezével kétfelé törüli kis bajuszát és neheztelve szól:</p>
<p>– Te se bántad mindig, ha az én patkóm felvágta a házatok
földjét.</p>
<p>– Elég, ha most bánom.</p>
<p>– Rozi, – szól keményen felfortyanva a legény – eljössz?</p>
<p>– Hová? – kérdi dacosan a lány.</p>
<p>De már ekkor nem bánja a fiú, akárhogy fel is vágja a patkó a
földet, két-három lépéssel benn van a lány mellett, megfogja a
felgyürt ujjból szabadon álló szép gömbölyü kart, hogy minden ujja
belevág a húsba s minden szó után görcsösebben markolva meg,
rekedten mondja:</p>
<p>– Ha el nem jössz, Rozi, az Isten legyen irgalmas, kegyelmes
minden jó léleknek.</p>
<p>Azzal gyöngén megrázza a lányt, sarkon fordul és kimegy.
<span class="pagenum"><a name="Page_48" id=
"Page_48">-48-</a></span></p>
<p>Odakint megrázza magán a gubát s az ól felé ballag. Bent az
eladó leveri tenyeréről a homokot, legyüri a ruha ujját, nem
akarja, hogy meglássák a szorítás helyét, s kezefejét odaszoritja
égő arcához. Lehajol és a legény patkójának a nyomát szépen
elsimitja mezitlábbal és sürübben hinti be homokkal.</p>
<p>A nagyanyó jön be a pitvarba egy csomó kóróval. Száraz,
töpörödött, zsémbes asszony.</p>
<p>– Még sincs meg az a ház, Rozi? Ez a puja megfázik már ideki.
Azóta fel lehetett volna surolni a templomot is.</p>
<p>– Meg van már, csak ne doromboljék – szól ki a lány mérgesen. Az
öreg asszony érzi, hogy itt nagy dolog lehetett.</p>
<p>Egyenként előkerülnek mindnyájan. Az öreg tüzet rak a száraz
kóróból a tüzelőbe, az apróság körülállja és zsizsegnek a
tüznek.</p>
<p>Betoppan a szomszéd menyecske, aki mindig sürvit, mintha ezer
dolga volna, pedig most is csak az hozta ide, hogy meglátta az
elébbi vendéget.</p>
<p>– Jaj, de hideg van, mintha csak tél volna! – dörzsölgeti a
kezét a láng fölött. – No Rozi, hogy járjuk ma a kalamajkát?</p>
<p>– Be jó kedve van, – dörmögi a lány – felőlem járhatja
akárki.</p>
<p>Azzal kifordul a szobából. <span class="pagenum"><a name=
"Page_49" id="Page_49">-49-</a></span></p>
<p>– Rossz kedvvel van a lelkem.</p>
<p>– Itt volt a Lajos, – suttogja a vén asszony – összepereltek,
szólni sem lehet most hozzá.</p>
<p>– Óh… óh… nagy a szerelem! – szól a szomszéd asszony.</p>
<p>– De csak tartsa ki magát – bólintgat az öreg asszony.</p>
<p>Azzal felkapaszkodik a padkára, onnan a tőcre, a kemence mellé,
ott az ő helye egész télen át, onnan zsörtölődik az egész teremtett
világra.</p>
<p>Jön az iskolás fiu, van elevenség mindjárt. Tud az beszélni
mindent, tücsköt-bogarat, csak legyen, aki hallgassa. Most is
elősorolja az egész előkészületet, ami a kézfogós háznál van. A
nagyanyja nem is tudja megállani, hogy azt ne mondja rá:</p>
<p>– Ó jó fiu, ne tudj már mindent.</p>
<p>Rozi is bekerül egyszer, leül a padkára, de tudja Isten, mire
gondol.</p>
<p>– Hát te mikor készülsz már? – szólt rá a nagyanyja.</p>
<p>A szép lány megrántja a vállát. Nem szól.</p>
<p>– Tán te még nem is akarsz menni?</p>
<p>– Nem hát.</p>
<p>– Ó, ó, be kitartó vagy.</p>
<p>– Mér ne mennél – szól bele a szomszéd <span class=
"pagenum"><a name="Page_50" id="Page_50">-50-</a></span> menyecske
is. – A menyasszony holtig megharagszik rád, ha elmaradsz.</p>
<p>– Ha haragszik, majd megbékül – vágta rá hetykén a lány.</p>
<p>Az iskolás fiu belekottyan:</p>
<p>– Majd elmegyek én.</p>
<p>– Hászen téged is várnak ott éppen. Ezt eltaláltad – kacag a
menyecske. – Nálad nélkül meg se is esne.</p>
<p>– Nem hát.</p>
<p>Csönd lett. Az asszonyok arra gondoltak, hogy lehetne
megbékéltetni a lányt, mig baj nincs a dologból. Akkor csak
megszólal a fiu:</p>
<p>– Boka Lajos bandát rendelt.</p>
<p>– Hallgass mán jó lélek, csak nem?</p>
<p>– No, akkor el is megy a Rozi.</p>
<p>– Én elmegyek, azt tudom – kotyog a kis legény.</p>
<p>– Jaj, csak ne járna már annyit a malom – boszankodik meg a
nagyanyó. – Ilyen kis fiu, oszt má mindenbe szer.</p>
<p>– A’ hát, – rakoncátlankodik a fattyu – éppen nekem rendelte a
bandát, én táncoltatom meg Kis Birit.</p>
<p>– Né, né, a kis kokas. Be piros a taréjja!</p>
<p>A fiu nénjének esett:</p>
<p>– Accide a csipkés kis kendőm. <span class="pagenum"><a name=
"Page_51" id="Page_51">-51-</a></span></p>
<p>– Majd elmégy.</p>
<p>– Nooo. Nagyanyám mondja neki, hogy adja ide.</p>
<p>– Eredj így, ha akarsz.</p>
<p>– Én igy nem megyek. Én rám ne mutasson ujjal a világ –
morcoskodott a fiu.</p>
<p>– Add már oda neki, legalább elhordja a kánya – szólt a
nagyanyja.</p>
<p>Rozi belenyul a komót fiába, odalökte neki a zsebkendőt s
hozzáfogott a mécs gyenge világánál horgolni. A fiu, mint a héja a
csirkét, felkapta a kis kendőt. Odabiggyesztette a felső zsebébe és
azzal, mint aki tetőtől-talpig gálában van, legényesen illegette
magát a kisebb gyerekek örömére, aztán elment.</p>
<p>– Hát te nem készülsz?</p>
<p>Rozi tovább horgolt.</p>
<p>Kinos csönd volt. Az öreg asszony a vendégnek suttogott valamit,
a gyerekek kenyeret majszoltak s a Rozi horgolásában egyik szem a
másik után gyürűződött fel.</p>
<p>Egyszerre csak nyilik az ajtó és a Jóska gyerek bukik be rajta
lélekszakadva. Az arca ki volt pirulva, a szeme ragyogott s alig
érte, hogy betegye az ajtót, már kiáltotta:</p>
<p>– Rozi, azt mondta Boka Lajos, hogy gyere rögtön, mert, ha ő jön
érted, a hajadnál fogva visz a kézfogóra. <span class=
"pagenum"><a name="Page_52" id="Page_52">-52-</a></span></p>
<p>A lány felugrott a székről, iszonyuan lángba borult az arca s
villogó szemmel kiáltotta:</p>
<p>– A kutyájának parancsol, nem nekem. Mondd meg neki, hogy többet
a szemem elé ne kerüljön, mert ugy hátat fordítok neki, hogy sose
lát többet. Gyalázatos.</p>
<p>A fiu leforrázva állt nénje előtt s kikullogott az ajtón. Ment,
ahonnan jött.</p>
<p>Idebent senki sem szólalt meg. Mintha mindenki várta volna a
folytatást.</p>
<p>Később az öreg asszony ezt sugta a másiknak:</p>
<p>– A biró, annyáról való bátyja Boka Lajosnak, első család…</p>
<p>Rozinak megrándult, a szemöldöke, s ők elhallgattak. A menyecske
rakott a tűzre, az öreg asszony pedig nagyokat sóhajtozott.</p>
<p>Egyszer csak ujra nyilik a pitvarajtó. A fiatal asszony
megszólal:</p>
<p>– Béni bátyám jön haza.</p>
<p>Nem ő jött. Kopogtatnak az ajtón. A Rozi arca lángbaborul ujra s
még hevesebben kezd dolgozni. Az öreg asszony szól:</p>
<p>– Szabad.</p>
<p>Boka Lajos lép be.</p>
<p>Rozi felugrik.</p>
<p>– Mit akar itt?… – s csak úgy reszket a dühtől. A legény megáll.
<span class="pagenum"><a name="Page_53" id=
"Page_53">-53-</a></span></p>
<p>– Jó estét kivánok Zsuzsi néném.</p>
<p>– Jó estét Lajos…</p>
<p>De már ekkor a leány ujra kiált:</p>
<p>– Mit akar itt?…</p>
<p>– Rozi, – szól csendesen a legény – csak azért jöttem, hogy
megmondjam, hogy a fiu nem jól mondta, mer én nem azt mondtam… mer
én nem is mondtam egy szót se, csak azt, Rozi, hogy gyere el
Rozi.</p>
<p>A szép lány megjuhászkodik, lecsendesül, megszelidül. De azért
megrántja a vállát. Lesütött szemmel, félrefordulva,
ajkbigygyesztve szól:</p>
<p>– De ha nincs kedvem, minek menjek?</p>
<p>– Majd lesz ott kedved, Rozi, – kap az engedő szón a legény – az
istenfáját annak a cigánynak, ha még kedvet sem csinál.</p>
<p>– Erigy lányom, – szól az öregasszony is. – Addig mulass, míg
fiatal vagy. Bezzeg mennék én, csak a helyedbe vónék. Bánnám is én,
ha a vénség itt marad a patkán.</p>
<p>– Erigy, Rozi – biztatja a sógornéja is. – Én is mennék, de már
nekem lefujtak. Majd nem mégy te se jövő farsangon, meglásd.</p>
<p>A legény odakacsint a menyecske szemébe ugy hamiskásan:</p>
<p>– A meglehet.</p>
<p>Rozi is megszólal, mert unja a sok biztatást: <span class=
"pagenum"><a name="Page_54" id="Page_54">-54-</a></span></p>
<p>– No csak menjen. Én is megyek.</p>
<p>– Megvárlak.</p>
<p>A menyecske feláll és a hátára ver.</p>
<p>– Ó sülülü, csak nem fogunk tán egy ilyen guba előtt öltözködni.
Várjunk még avval, hogy mécsest tartson a fekete guba.</p>
<p>A legény édesdeden mosolyog s szól:</p>
<p>– No hát akkor megyek. De nem haragszol, Rozi?</p>
<p>– No, ki mán, nem kell annyit prézsmitálni, ki, ki, ne töltsük
az időt.</p>
<p>A legény engedi magát kituszkoltatni s egy perc mulva már hallik
az udvaron a víg füttye, amint halad a lakodalmas ház felé. Azt is
jelenti ez a fütty, hogy megtartja a tisztességet, nem leskelődik,
nem ácsorog a kapuba.</p>
<p>Rozit pedig öltözteti a két asszony, az öreg meg a fiatal és
sürü hunyorgatás közt súgják egymásnak:</p>
<p>– Itt kézfogó lesz.</p>
<hr class="chap" />
<p><span class="pagenum"><a name="Page_55" id=
"Page_55">-55-</a></span></p>
<h2>CSATA</h2>
<p>A két lány reggel óta együtt kapált.</p>
<p>A nehéz dologban már összeszoktak s feltámadt köztük a
munka-barátság. Egészen elfeledték, vagy inkább természetesnek
érezték, hogy egyikük nagygazdalány, aki csak szeszélyből kapál, a
másik szegénylány, akinek kenyere a kapa.</p>
<p>Végin voltak a rendnek s már vagy tizedszer értek le az
utszélre, ahol legelőször kezdték a munkát.</p>
<p>– Jaj derekam, jaj csontom! – kiáltott a nagygazdalány, amint
egy percre megállottak pihenni.</p>
<p>Két tenyerét hátra tette, úgy nyomogatta vele a gerincét, amely
megfájult a hosszas görnyedéstől.</p>
<p>– Meg kell kenni! – nevetett csendesen a másik s szintén
felegyenesedett, mint a fiatal vessző; meg sem látszott rajta, hogy
hajlott az imént. Tetszett neki a kényes gyerek, aki már belehal
tiz órára egy kis kapálásba.</p>
<p>– Nem jövök én többet káposzta kapálni! <span class=
"pagenum"><a name="Page_56" id="Page_56">-56-</a></span> –
duzzogott Klári, a nagygazdalány. – Ugy kell vigyázni, az ember
majd megmered. Ha egy kicsit megmozdítom a kapával, mindjárt
kidül!</p>
<p>– Kényes a káposzta, mint a kisasszonyok! – mosolygott csendesen
Erzsi.</p>
<p>– Kényes az én derekam!</p>
<p>– Kényes vagy te magad is, mint a káposzta!</p>
<p>– Nevettek.</p>
<p>Szekérzörgést hallottak s egyszerre néztek el jobbra, a falu
felé, le a völgyes sikra.</p>
<p>– Vajjon ki jön erre! – mondta Klári.</p>
<p>– Pataki Pista, – szólt természetesen Erzsi.</p>
<p>– De könnyen megismered!</p>
<p>– Ismerem.</p>
<p>Egyszerre valami került közéjük. Pataki Pista nagyon jár
mostanában Klári után. A lánykának el is pirult az arca. Sietett
sort fogni, tovább kapálni, hogy a legény itt ne kapja éppen az
utfélen.</p>
<p>Egyet-kettőt szisszent, mert most meg attól fájult meg a dereka,
hogy ujra hajolni kellett, de már nem volt kedve sem tréfára, sem
bizalmasságra.</p>
<p>Dolgoztak.</p>
<p>Sűrű apró gyom verődött fel a káposztasorok <span class=
"pagenum"><a name="Page_57" id="Page_57">-57-</a></span> közt; még
ártalmatlanok voltak, de azért a vékony káposzta szálak gyáván,
félve nyultak fel közülök s egyikük sem mert arra gondolni, hogy
szembe szálljon, harcra keljen a buja dudvákkal, a fiatalon is
vastag kakastaréjjal, a hamar soklevelü bürökkel, az alattomosan
meglapuló, drótszárú porcfűvel, meg a többi ismeretlen bennszülött
ellenséggel, akik itthon vannak itt a káposztakertben és mire
észrevennék, már mind eleszik az életet a drága kis ültetvények
elől, akik kecsesen, ijedten emelik harmatosan kövér levelüket.</p>
<p>Klárika haladt elől. Ő a gazda, ő az első.</p>
<p>Hiába, nem soká birta, pihenni kellett. Felegyenesedett hát s
rátámaszkodott a kapára.</p>
<p>– Jaj teremtőm, de megvénültem, – mondta.</p>
<p>– Nem vénülsz te meg soha, Klári.</p>
<p>– Mért?</p>
<p>– Mert már tíz órára fáj a derekad a kapától.</p>
<p>– Hisz annál hamarább!</p>
<p>– Ó, aki nem bir kapálni, nem megy az kapálni; pedig aki nem
kapál, sose vénül az meg, – bölcselkedett Erzsi.</p>
<p>A nagygazdalány nevetett s úgy rengett-ringott felső teste a
kapanyélen, mint a rózsatő lombja a karón. <span class=
"pagenum"><a name="Page_58" id="Page_58">-58-</a></span></p>
<p>Erzsi is felállott. Az ő arca is piros volt, de nem foltos,
fehérrel tarka, mint az almavirág, mint a Klári arca, hanem
egyszínű, árnyalatlan, hus-piros; olyan volt a karja is, a nyaka
is, le a vállon az ingvállba, ameddig nap süti.</p>
<p>Átvette mind a négy sort s Klári hagyta, hogy szapora munkáju
kapája az ő dolgát is végezze.</p>
<p>A szekér nemsokára itt volt. Erzsi annál buzgóbban dolgozott.
Nem akart szóba állni a legénynyel. Úgyis nagyon nem tisztességes
dolog, hogy egy ilyen kisgazda legény, ahelyett, hogy keresne
magának egy jó dolgos, nekivaló szegény lányt, nagygazdalány után
szalad… Erzsi haragosan húzta össze a szemét s úgy dolgozott, mint
a gép.</p>
<p>És mégis neki kiáltott először Pataki Pista, mikor itt zörgött
csendes rázással a szekere.</p>
<p>– Téged se fogadnálak meg Erzsók!</p>
<p>Erzsi érezte a megaláztatást. Csak azért szól hozzá, mert hozzá
szabadon szólhat. Ő csak szegény lány. Fajtája…</p>
<p>Összeszorította a fogát, hogy ne is felelhessen.</p>
<p>– Nem vigyázol a kisasszonyra! – tette hozzá a legény.</p>
<p>– Ó az ördög vigye el! – nevette el <span class=
"pagenum"><a name="Page_59" id="Page_59">-59-</a></span> magát a
nagygazdalány – mért volnék én kisasszony.</p>
<p>– Hásze parapli van a kezedbe!</p>
<p>– Az a! – nevetett a lány és a nap felé emelte a kapát. – Jobb
volna, ha ide jönne, osztán árnyékot tartana, míg mi dolgozunk!</p>
<p>– Ó, árnyékon csak heverni jó, nem dolgozni! – szólt bele
Erzsi.</p>
<p>– Énnye, pedig mán ugrottam lefele, – tréfált a legény.</p>
<p>A két sárga ló tovább vitte a szekeret s a legény visszafordult
az ülésdeszkán, úgy kiabált ide:</p>
<p>– Jaj Istenem, teremtőm, hogy rakom fel azt a kis lucernát!
Jöhetnél segíteni Erzsus, látom van érkezésed. Klárit, ezt nem
merem híjni!</p>
<p>– Pedig elmennék!</p>
<p>– Jaj megáld az isten! Rám fér a segítség, mint a hátamra a
bot.</p>
<p>– Majd odaszánom ezt a kapanyelet! Jó?</p>
<p>– Jó bizony!…</p>
<p>Nevetve néztek egymásra s Erzsiben forrt a méreg. Nagyon, nagyon
illetlennek találta ezt a hosszu diskurálást. Látszik milyen lány a
nagygazdalány. A dereka elfárad, de a nyelve nem… Kell az? így
kiabálni utána egy legénynek! <span class="pagenum"><a name=
"Page_60" id="Page_60">-60-</a></span></p>
<p>Lesütötte a fejét s vágta, de úgy vágta a földet, ahogy csak
lehetett.</p>
<p>Klári még sokáig viháncolt magában, míg csak hallani lehetett a
legény fütyölését, aztán fanyalogva ment utána Erzsinek.</p>
<p>– No eressz engem is… Mán jó van… Birom mán a kapát!</p>
<p>Elfoglalta az első két sort s szótlanul haladtak előre.</p>
<p>– Hej, derék legény a!… – szólalt meg egyszerre, csendes
őszintén Erzsi.</p>
<p>Klári kuncogva nevette el magát.</p>
<p>– Olyan mint a többi.</p>
<p>– Nem olyan!… Derék legény ez… Kevés van ilyen… Nem iszik, nem
pipál! Nem szórja el a pénzt.</p>
<p>Fontoskodva beszélt, mint a szegény asszonyok, akiknek minden
nagy dolog s akik mindig panaszkodnak, ha felveti is őket a
bőség.</p>
<p>– Csendes ember, – folytatta egyhangú szürke darálással, – de
igen jó dógos. Nem sok kell neki. A multkori bálon se kötött ez egy
krajcárt se, csak amit muszáj vót. A koronát a belépésnél.</p>
<p>– Hát a muzsikusoknak nem adott?</p>
<p>– Adott négy krajcárt, csak hogy éppen meg ne szólják. Belökte a
kalapba. Aki akarta azt is gondolhatta, hogy tány husz krajcárt is
adott. <span class="pagenum"><a name="Page_61" id=
"Page_61">-61-</a></span></p>
<p>A nagygazdalány megütődött. Valamit nem értett. Keveselte a
gavallérságát. Mintha a szegénység szaga csapta volna meg az
orrát.</p>
<p>– Jó ember. A feleségéhez is jó lesz. Az anyját is úgy tartja,
mint a pohárba. Pedig az egy préda asszony, moslékba önti a
paszulylevest, ha megunja enni. A multkor is mustrálta érte a fia…
De az nem becsüli a maradékot. Az minden másodnap főzni akar.</p>
<p>A nagygazdalány csodálkozott. Olyan lassan kapált, mintha
aludna. Erzsi minden vágással ott volt a sarkában. Ő sietett.
Beszélt.</p>
<p>– Van is neki. Van egy kis földje. Öt köblös. Az apjárul maradt,
avval ü már azt teszi, amit akar. Ha megházasodik, azt ü magával
viszi. Jól jár vele valaki.</p>
<p>Ujra hallgattak. A nagygazdalány megszólalt.</p>
<p>– Öt köblös! A mi kertünkalja is ötköblös.</p>
<p>De Erzsi nem ügyelt semmire. Folytatta.</p>
<p>– Jól imádkozott az Istennek, akit ez elvesz. De meg is érdemli
a jó asszonyt. Dógosat. Amék rendbe tartsa, mosson rá, főzzön neki.
Olyat, amék tudja, milyennek kell lenni a derék szegény asszonynak.
Se sokat, se keveset… Mert mégis nem kódus. Háza van, fődje van…
Meg kell lenni, ami dukál.</p>
<p>Már ezt úgy mondta, hogy kést forgat vele a másik lány szívébe.
<span class="pagenum"><a name="Page_62" id=
"Page_62">-62-</a></span></p>
<p>Klári a hangjából érezte meg s biborvörös lett az arca a
szégyentől, hogy ez a kapáslány felteszi ő róla azt, hogy ő hozzá
tudna menni ahhoz a legényhez. Izgatott volt, dühös. Ha egy szál
káposztát kivágott, észre sem vette, rátaposott.</p>
<p>Erzsi folytatta:</p>
<p>– Hát bolondulnak utána a lányok… mert tud a nyelvükön. Szeret
velük tréfálni, de azért meggondolja az, kit vesz el… Más is
meggondolhatná, hogy csábítgassa-é, azért, hogy olyan igen szép a
bajusza.</p>
<p>– Jó lesz a kapa alá nézni! – kiáltott rá Klári.</p>
<p>Erzsi ijedten vette észre, hogy egy szál plántát kiborított. Az
elsőt a mai napon. Lehajolt és elültette.</p>
<p>Szótlanul, versenyezve dolgoztak tovább.</p>
<p>A nap égetően meleg kezdett lenni. Klári megállott és levetette
piros pettyes fehér réklijét s ledobta. Ő is ingvállban maradt.</p>
<p>Nemsokára végire értek a sornak. Pihenés nélkül fordultak vissza
az uj rendben.</p>
<p>A hőség rettenetes, kiállhatatlan volt. A nap így még égetőbben
perzselt, szabadon érte a bőrét, kivágott nyakát, le az ingváll
alá, keresztül az ingen.</p>
<p>Hirtelen elhatározással ott hagyta a kapáját s visszament a
rékliért. <span class="pagenum"><a name="Page_63" id=
"Page_63">-63-</a></span></p>
<p>Amint a piros pettyekre pillantott, valami villant fel az
agyában. Hisz az a legény ragyás! Tele van az arca
himlőhellyel!</p>
<p>Mig a réklit felöltötte, oda fordult Erzsi felé s azt kiáltotta
neki, gúnyosan, megvetően!</p>
<p>– Ragyás… Hisz az ragyás!</p>
<p>Erzsi meghökkent. Mintha rémlene neki is, de nem emlékezett
rá.</p>
<p>Hiába idézte maga elé az arcát, nem látta rajta. Hanem eszébe
jutott, hogy mikor még kis iskolások voltak, éppen mikor az öreg
tanítót temették, Pataki Pista nem volt iskolában, mert nagyhimlős
volt!… Lehet, hogy ragyás… de csak nagyon kicsit…</p>
<p>– Nem is látszik rajta! – mondta határozottan.</p>
<p>– Nem! – kacagott fel Klári. – Ilyen ragyák vannak rajta!</p>
<p>A mutató ujja első izét mutatta.</p>
<p>Jóízüen kacagott.</p>
<p>– A mán csak utólsó, ha valaki ragyás! – mondta.</p>
<p>A szava, mint az éles kő vágott Erzsi szivéhez.</p>
<p>– Azér jó vón ugy-e! – csapott vissza egy mérgezett szót.</p>
<p>Klári felcsattant. <span class="pagenum"><a name="Page_64" id=
"Page_64">-64-</a></span></p>
<p>– Mit… Mit képzelnek ezek! Hát azt hiszed, nekem egy ragyás is
jó!</p>
<p>– Jó bizony a szépe! Kiválogatják! Oszt azt hiszik, hogy szegény
lányoknak, mán a csutkája is jó, meg a törekje!</p>
<p>Klári csipőre tette a kezét. Erzsi is harcrakészen nézett
farkasszemet a kapa mellől.</p>
<p>Egy percig végig-végig méregették egymást.</p>
<p>Akkor a nagygazdalány megrántotta a vállát.</p>
<p>– A cipőmről se ráznám le a port egy ragyásért… Erigy csak
utána, nem szakasztom le előled.</p>
<p>– Nekem semmi közöm hozzá…</p>
<p>– Látom!</p>
<p>– Hát nem jól látod!</p>
<p>A kapáslány lehajolt s tovább dolgozott.</p>
<p>A nagygazdalány pedig lesimogatta a ruháját, megrázogatta magát,
hogy a szoknyája ráncai jól essenek, a réklije gyürődései
elsimuljanak s öt ujjal elfésülte a homlokáról a rövid hajakat.
Aztán hátat fordított a kapálásnak s elment a sarki bokorhoz,
amelyre le volt dobva a vasalt sárga kendője, azt felkötötte,
gondosan, csinosan.</p>
<p>Észre sem vette, hogy amerre járt, mindenütt utat vágott kis
cipője a megkapált szegény palánták közt.</p>
<p>Mikorra elkészült, hogy haza menjen, Pataki <span class=
"pagenum"><a name="Page_65" id="Page_65">-65-</a></span> Pista már
megint itt volt a lucernás szekérrel. Megállította a lovakat, úgy
tett, mintha valami baj volna.</p>
<p>– Hova, hova Klárika?</p>
<p>– Két szemem után.</p>
<p>– Jobb a négy szem után. Üjj fel na…</p>
<p>Klári kényesen fordította el a fejét. A legény ujra
biztatta.</p>
<p>– Jobb lesz itt a lucernába. Akár a hintó, akár ez. No
Kláriska!</p>
<p>Klári megvetően, gyülölködve nézett az arcába.</p>
<p>– Menjen a fajtája közé. Négy krajcáros gavallér… Ott az a jány!
Intsen neki. A nem bánja, ha rücskös is!… Azért annak maga a
legszebb!</p>
<p>Elbillent, hogy csak úgy röpült a szoknyája és szaporán átment a
lovak előtt az út tulsó felire s nemsokára letért a gyalogösvényre,
keresztül a buza közt.</p>
<p>A legény meg csak nézett, nézett, utána nézett a gőgös kis
pávának, aki éles késsel metszette ketté minden reménységét.</p>
<p>Utána nézett, hogy kavarodik bele a kék szoknya a zöld buzába,
hogy virít ki a fényes sárga kendő csillogva a napfényen s hogy
távozik, hogy eltünik, mint hajnali álom, amely olyan nagyon szép s
olyan könnyen elillanó…</p>
<p>Végre visszanézett a káposztaföldre. <span class=
"pagenum"><a name="Page_66" id="Page_66">-66-</a></span></p>
<p>Erzsi akármilyen lassan dolgozott is, ekkorára már egész közelre
ért.</p>
<p>A legény gubbasztva ült a szekérben s hosszan nézte el a fürgén,
ügyesen dolgozó leányt, az egészséges, izmos testet… Addig nézte,
addig nézte, mig végre ott állott előtte. Az utnál. S
felegyenesedett.</p>
<p>– Erzsi te…</p>
<p>A lánynak lángvörös volt az arca, de a karja is, a nyaka is…
Meleg van. S a szeme könnyes volt.</p>
<p>– Hová ment ez?</p>
<p>– Hová! – rántotta meg a vállát a lány. – Hát tisztult a gazbul.
Mintha ez a káposzta ni, csak kihuzná a lábát, osztán elmenne a
hazájába, mert itt nem jó a dudva közt…</p>
<p>A legény nem igen értette. De azért ott felejtette a szemét a
lányon, akit olyan jól ismert, hiszen mindig együtt élnek, mióta
élnek, csak éppen az nem jutott eddig eszébe, hogy…</p>
<p>A lány hirtelen felpillantott s élesen, kiváncsian nézett a
legény arcába. Kutatva futott végig az arca szinén egypárszor,
aztán mosolyogva sütötte le ujra a tekintetét.</p>
<p>A legény kitalálta, hogy ez most megnézte, csakugyan ragyás-e?
Elvörösödött, mélyről jövő hőségtől, amely kitüzesítette barna
arcszínét. <span class="pagenum"><a name="Page_67" id=
"Page_67">-67-</a></span></p>
<p>– De te azért türöd a ragyást?… – mondta csendesen.</p>
<p>A leány csiklandósan fölkacagott. Fojtva, befelé. A nevetés
megrázta az egész testét s a melle rezgett. Keményen, a kemény
ingben.</p>
<p>A legény is nevetett. A fogai fehéren villogtak ki, mint a
farkasé. Harapósan.</p>
<p>– Na megállj… te rigó!… Hász én nem tudtam… Honnan tudtam vóna,
hogy te… szereted a ragyást!</p>
<p>A lány hangosan felkacagott s az arcán lecsordult egy
könycsepp.</p>
<p>Elfordult, el akart menni, de azért ott maradt. Állva, háttal,
lehajlott fejjel.</p>
<p>A legény szívvel, örömmel, tüzzel, hallgatva nézett a leányra, a
derék, asszonynak érett teremtésre s megszólalt:</p>
<p>– De most mán tudom… Hallod… Tudom mán, ne busujj!…</p>
<p>A lány elszaladt. Végig, végig a káposztáson. Ott kapta fel
valahol a Klári otthagyott kapáját. Azzal kezdett uj rendbe a
tulvégen.</p>
<p>A legény utána nézett. Nevetett rajta, hogy a lány egyszer sem
pillantott többet vissza.</p>
<p>– Tudom én azér! – billentett az ujjával, – szaladhatsz mán,
mégis én kötöm be a fejed.</p>
<p>És igen, igen jó kedvvel rántotta meg a gyeplőt. <span class=
"pagenum"><a name="Page_68" id="Page_68">-68-</a></span></p>
<p>Mikor messze elment, mikor már régen nem hallotta semmi neszét a
szekérzörgésnek, akkor Erzsi felállott, felegyenesedett és nagy
lélekzettel, győztesen, diadalmasan nézett végig a csatatéren.</p>
<p>És könyes szemmel bámult arra, amerre elment a ragyás… akit
elhódított a finom, gazdag lánytól.</p>
<p>Aztán tovább kapált.</p>
<p>S a kényes, vékony uri palánták vidáman maradtak el mögötte
hosszú sorral, hogy megszabadultak az erőszakos erős
vetélytársaktól, akik elszijták előlük az életet. És a karcsu kis
testek úgy emelték fel a leveleket, mintha napernyőt tartanának a
nap ellen.</p>
<hr class="chap" />
<p><span class="pagenum"><a name="Page_69" id=
"Page_69">-69-</a></span></p>
<h2>A PEREGRINUS</h2>
<p>A Jókai regényéből maradt itt.</p>
<p>Nagy, vaskos, tökfejü ember volt. Fekete, szutykos pipája egy
percre sem aludt ki s olyan szomoruan, olyan bánatosan nézett a
világba, mint azok a szép, szomoru szemű ökrök, amelyek kérődzés
közben mintha azon busulnának, mit lehetne kezdeni ezzel az ő
impozáns koponyájukkal, ha nem hiányoznék belőle az ész.</p>
<p>A pátriámban találkoztam vele, valahol Szatmárban. Épen abban az
időben, míkor már nem hittem az ősállatokban, mikor legjobban
sajnáltam, hogy a mese csak mese.</p>
<p>A papnál voltam s a derék tiszteletessel a szociális problémáról
beszéltünk s utálva ittuk a könnyű kerti bort.</p>
<p>A papnak csinos lányai voltak, de azok átmentek a szomszédba s
mi egyre beljebb haladtunk a magas polítikába.</p>
<p>Nagyon, nagyon untam magam. A pap szocialismusa, a csikarító
savanyú bor, a cserépkályha földszagú melege megfeküdte a
szivemet.</p>
<p>Ekkor lépett be hozánk a csendes vendég. <span class=
"pagenum"><a name="Page_70" id="Page_70">-70-</a></span></p>
<p>Már találkoztunk egy köszönésnyire, tudtam, hogy ő a tanító. Úgy
jött be közénk, mintha ebben a percben ment volna ki s most csak
visszajönne. Szótlanul vette a poharát, amely eredetileg a papné
pohara volt, de teletöltve árván maradt s kiitta, mint akinek soron
kívül pótolnia kell a mulasztását.</p>
<p>A pap a cselédbérekről elmélkedett. Keveselte a nép
szempontjából és sokalta az urak szempontjából.</p>
<p>Úgy hallgattam a beszédét, mint a távoli harangszót, amiről
eszébe jut az embernek, hogy meghalt valaki, de nem érdeklődik,
hogy ki… Úgy sem ismerem…</p>
<p>Néztem a tanítót. Fekete bőrén nem látszott, mennyi idős lehet.
Kondor haja, mínt a disznóserte, fénylett, ezüstös foltokkal
tarkázva. Fekete cseréppipája, mintha be lett volna nőve vastag
ajkú, sötét mélyű szájába s vékonyan füstölgött.</p>
<p>A pap észrevette, hogy szórakozott vagyok, fel akart
eleveníteni, töltött, koccintott. Alig kóstoltam meg. A tanító
áhitattal ivott, méltósággal, szent komolysággal.</p>
<p>Hallgattunk. Resteltem, hogy a pap azt higyje, mintha éppen nem
törődnék avval, amit mond s hozzáfogtam gondolkodni, miről is volt
szó. Meg akartam indítani a beszédet, mert <span class=
"pagenum"><a name="Page_71" id="Page_71">-71-</a></span> szép
hallgatni és jó, egy eldugott kis szamosháti pap okosságát a
legnehezebb társadalmi problemákról.</p>
<p>Azt mondtam, úgy szemeszöktibe, hogy a cselédbér már sok a
munkásnak és kevés az úrnak…</p>
<p>– Hogy érti ezt, uram?</p>
<p>– Úgy, hogy ma a magyar munkásnak nincsen igénye, csak a pálinka
erányában, hát minél több pénzhez jut, annál rosszabb. Sok neki az
is, amit kap. Az úrnak pedig kevés az ilyen munkás, mert dolgozni,
belterjes gazdaságot vinni ilyen munkással nem lehet. Kevés amit
fizet, drágább emberekkel kellene dolgoznia, akkor volna
haszna…</p>
<p>A pap magas, sima homloka redőkbe húzódott s igazat adott nekem,
de egyúttal minden oldalról megtámadta a kijelentésemet.</p>
<p>Hagytam, hallgattam, nem figyeltem, nem bántam.</p>
<p>Néztem a tanítót, akinek az arca olyan nyugodt volt, mint a
fekete bivalyé. Csak néha mozdult meg két oldalt egy-egy redő,
mikor a pipából a füstöt szííta be, szabályosan, mint a gép.</p>
<p>Azt magyaráztam magamnak, hogy ez az ember egyáltalán képtelen
nagy lelki megrázkódtatásra, csak él és vegetál, mint a növények,
<span class="pagenum"><a name="Page_72" id=
"Page_72">-72-</a></span> s levontam belőle a falusi ember tipusát
és szinte embertelen nagyra nőtt előttem az a titokzatos erő, amely
áthatja ezeket a vidéki embereket s egy egész életen át megtartja
ugyanazon a helyen, ugyanazon körülmények közt, megrögzött,
lehetetlen szokásaikban, kis körükben, amely egyre szükebbé lesz
nekik, s amelyből egyre lehetetlenebb kivergődniök, míg csak el nem
jön a nagy szabadító, a halál s meg nem nyitja előttük is az örök
végtelenséget…</p>
<p>És mégis nyomasztólag hatott rám ez az ember, mintha valami
rettenetes, valami vigasztalhatatlan, végtelen bánatot sugározna ki
magából. Valami meleg bánatot, amely láthátatlan sugaraival
betöltene a szobában mindent s engem is áthevitene, a könnyezés
felé vinne. S valóságos lankadtság fogott el, mint elalvás előtt,
mikor az érzékek elbágyadnak, de a szellem dolgozik.</p>
<p>Nem csodálkoztam, mikor azt láttam, hogy a tanító arcán
könnycsepp kezd lefelé ereszkedni.</p>
<p>Nyugodtan és természetesen nézett maga elé, úgy látszott, semmit
sem látott és semmire sem gondolt s mégis megnedvesedett a szeme s
könnypatak eredt belőle. Vékony erecske, a mely gyorsan futott le
az arca árkain, s hamar beleveszett a kurta, durva szálú bajusz
erdejébe. <span class="pagenum"><a name="Page_73" id=
"Page_73">-73-</a></span></p>
<p>A pap felkiáltott.</p>
<p>– Mi baj tanító úr?</p>
<p>A tanító odafordította rá a szemét.</p>
<p>– Láncos adta! – nevetett a pap, – tanító úr! Ejnye! Ejnye!</p>
<p>Jóakaratu volt a hangja s bort töltött a poharakba. A tanító
megint olyan komolyan, nagyszerűen ivott, ahogy imádkozni is csak
templomban lehet.</p>
<p>– Ez az ember!… A tanító úr! – mondta a pap s hozzám fordult. –
Hiszi-é uram, hogy legalább negyven helyen volt már tanító az öreg
úr!</p>
<p>Meghökkenve néztem rá.</p>
<p>– A Drávától be Brassóig minden isten elátkozta kis falut végig
szolgált. És kérem, olyan nagyszerűen tanít, hogy olyat én nem
láttam soha. Nincs az a tökfejű gyerek, az a bikakölyök, az az
igazi parasztpulya, akit egy esztendő alatt meg ne tanítana írni,
olvasni, számolni. Összeadni, kivonni, szorozni, osztani: fejből.
Valóságos csuda az!… Hogy mi a módszere, senki sem tudja, tán ő
maga sem. Az bizonyos, hogy nem Pestalozzi találta ki. Hanem, hogy
a magyar parasztnak az eszét ismeri, tudja, mire való, mennyi fér
bele, mi kell neki, az is bizonyos…</p>
<p>Nevetett és jó kedvvel nézett az öreg <span class=
"pagenum"><a name="Page_74" id="Page_74">-74-</a></span> tanítóra,
aki érzéketlenül ült a helyén, mint egy darab fa.</p>
<p>– És kérem, – folytatta a pap, tekintélyes papi gesztussal, –
tudja ön, mi a tragédia?</p>
<p>– Nem.</p>
<p>– Nos, tehát az a tragédia, hogy ez az ember, akit aranyba
kellene foglalni, mert negyven esztendő alatt negyven magyar
községet szabadított fel az analfabétaság szégyene alól, ezt az
embert az állam nem fogadja el tanítónak. És ahelyett, hogy dupla
nyugdíjat adna neki, ha már negyvenszereset nem adhat, – hiszi-é,
hogy soha, még egyetlenegyszer egy fillérrel sem jutalmazta meg! A
leghaszontalanabb kis tanító ís kap államsegélyt, ez az ember soha
sem kapott!…</p>
<p>Komor tekintéllyel nézett körül és folytatta.</p>
<p>– De most fog kapni. Most én jártam utána. Voltam az esperesnél.
Beszéltem vele. Voltunk a tanfelügyelőnél együtt, az is megigérte,
egészen a magáévá tette a dolgot. És most, végre, egy kis valóságos
pénzhez fog jutni a mi öregünk!…</p>
<p>A tanító nem örült és nem búsult, nyugodtan nézett maga elé.</p>
<p>– És tudja ön, hogy mi a komédia? – kiáltott a pap, – az a
komédia, hogy ez a derék ember kilenc gyermeket nevelt fel! Ez a
<span class="pagenum"><a name="Page_75" id=
"Page_75">-75-</a></span> komédia!… Mind a kilenc fiú! Uram, s mind
a kilenc tanító lett! Hát ez az ember nem érdemli meg az
államsegélyt?</p>
<p>Az öreg tanitónak a vállára tette a kezét s bizalma,
megelégedése jeléül megrázta.</p>
<p>– Igyunk, – mondta aztán. S ittunk. A vén tanító ivott, behunyt
szemmel, mint az igazhivő, aki Mekka felé fordul, ha imádkozik.</p>
<p>Akkor letette a poharat s megszólalt.</p>
<p>– Azért nem jó sokáig egy helyen lenni, mert nagyon kiismerik az
embert.</p>
<p>Fakó, szintelen, erélytelen hangja volt, mint aki nincs hozzá
szokva a beszédhez.</p>
<p>– Az kell a jó embernek, hogy kiismerjék, – mondta a pap. – De
fogadom, innen nem is megy el most már, míg csak nyugalomba nem
megy valamék fiához. De még azután is itt marad. Nem való már
bátyámnak a tanítás, itt marad köztünk, majd betesszük a
szövetkezethez, osztán egy kis borocska, egy kis kenyerecske mindig
lesz a számára, míg él…</p>
<p>Meg voltam hatva. Nincs jobb nép a világon – mondtam magamban,
mint a falusi pap, magának sincs semmije, mégis mindenkiről
gondoskodik, a ki jó ember…</p>
<p>De a tanító belenyult a zsebébe, kivett egy lapot. Rettenetes
apró betükkel sok-sok oldal volt tele nyomtatva. Kiterítette maga
elé és <span class="pagenum"><a name="Page_76" id=
"Page_76">-76-</a></span> elővette nagy szemüvegét, amelynek
foglalata el volt törve, de fekete cérnával meg is volt kötözve.
Azt az orrára helyezte s messze eltartva magától a lapot, valahol
középen rábökött egy helyre, amely már meg is volt jelölve
körömcsinálta kereszttel.</p>
<p>– Mi az? – kérdezte a pap.</p>
<p>– Ohon a’! – Mondta a tanító s elébe tette.</p>
<p>A pap felolvasta: Magyar-Jesztreben (Zemplénmegye) tanítót
keresnek…</p>
<p>– Mit akar ezzel? – riadt rá az öregre.</p>
<p>– Megyek oda!</p>
<p>– Megy a fenébe.</p>
<p>– Mán megfogadtam Katona Jánost, tizenkét forintért elvisz.</p>
<p>– Az ördögbe! – szitkozódott a pap, egészen elveszítve a fejét,
– hát ez micsoda! Mi a menydörgös menykő már ez… Hát miért akar
elmenni innen?</p>
<p>A tanító megvakarta a füle tövét fekete mutatóujjával s felvonta
a szemöldökét a homloka tetejére.</p>
<p>– Hát mit csináljak én itt tovább? Még hogy rám jöjjön valamék
vaskalapos, hogy nem jól tanítok. Mit kell itt tanítani tovább?
Írni, olvasni minden gyerek tud, a vásáron se csapják be, én bizony
nem fogok nekik nyavalyákat, <span class="pagenum"><a name=
"Page_77" id="Page_77">-77-</a></span> csillagászatot, meg
természettant tanítani. A krumplit tanítsam nekik könyvből? Elég ha
meg tudja kapálni. Megyek én oda, Jesztrebbe. Az egy olyan kis
falu, hogy oda nem kerül tanító soha. Vótam mellette eccer Imregen,
valami húsz esztendeje. Ismerem.</p>
<p>El voltunk szörnyedve. És mindezt olyan természetesen, olyan
egyszerüen mondta el, mintha a világ legrendesebb dolgáról lenne
szó.</p>
<p>– De ha elmegy, nem kapja meg az államsegélyt! – kiáltott rá a
pap.</p>
<p>– Nem kell nekem alamizsna – intett türelmetlenül az öreg. – Ugy
se tanítok én fizikusnak egy parasztgyereket se, nekem ne
parancsoljon a miniszter.</p>
<p>A pap vállat vont s kétségbeesetten nézett rám, mintha azt
mondta volna, hogy: bolond, hát bolond!</p>
<p>Csöndben ittunk egyet, aztán szótlanul ültünk egymás mellett jó
ideig.</p>
<p>– Tizenkét forintot kért Katona? – kérdezte a pap. Talán csak
azért szólt, hogy jelezze, megéreztesse, hogy ő azért nem fordul el
haraggal tőle.</p>
<p>A tanító megmozdult s szaporán szipogatta a pipát. Apró szókkal
mondta.</p>
<p>– Hát tulajdonképen tizet kért, de hát azt mondtam neki, hogy:
nézze barátom, magának <span class="pagenum"><a name="Page_78" id=
"Page_78">-78-</a></span> vissza is kell ám onnan jönni, hát adok
még két forintot visszafelé útra.</p>
<p>A pap nem bírta tovább, felállott. Csaknem szétpattant. Fújt.
Járkálni kezdett.</p>
<p>Nagysokára a tanitó még egyszer megszólalt.</p>
<p>– Meg osztán… a feleségem…</p>
<p>Elhallgatott s még szaporábban, pislogva szivogatta a pipát.</p>
<p>– Mi baj a feleségével?</p>
<p>– Hát hogy én még csak maradtam volna, mer mán egészen
elfelejtkeztem arrul, hogy el is kell innen menni eccer, de a
feleségemmel összekaptunk az este, osztán azt mondta az asszony,
hogy mán nem szeretem űtet, mán a falut szeretem, nem űtet! Azér
nem megyek el innen. Bezzeg, mikor még űtet szerettem, akkor tudtam
minden esztendőbe költözni, pedig akkor tele voltunk pulyával…</p>
<p>Mint villámlobbanásban, úgy látszott meg ennek az embernek az
igazi képe… S mint valami csodalényre bámultam a konokfejű öregre,
aki furcsa, bamba daccal nézett maga elé a pohárba, az üres
pohárba.</p>
<p>A pap is leült, lekönyökölt, maga elé meredt, aztán
megszólalt.</p>
<p>– Beszéljen vele valaki!… Na hát! Egy hetven esztendős vén
ember! Aki egy hatvanhat <span class="pagenum"><a name="Page_79"
id="Page_79">-79-</a></span> esztendős öreg asszonynak egy bolondos
szavára felszedi a sátorfát és megyen tovább világgá, mikor már
megpihenhetne a negyvenesztendős bujdosás után…</p>
<p>Félve és féltve néztem az öreg tanító arcába. Semmi sem volt
azon. A könny nyoma is úgy elpárolgott, mintha a nap felszárítja a
vízcsöppet.</p>
<p>Végre megszólalt:</p>
<p>– Én nem egy hatvanhat esztendős vén asszony szavára indulok
meg… hanem a <em class="gesperrt">feleségem</em> szavára!… Ha neki
így jó, nekem még jobb!…</p>
<p>Fölvetette a fejét s fölbiggyesztette az ajkát.</p>
<p>Kétség és remény közt néztem. Minden ember valami nagy, nagy
titok. És a legszimplább is megfejthetetlen. Emberészszel
elérhetetlen.</p>
<hr class="chap" />
<p><span class="pagenum"><a name="Page_80" id=
"Page_80">-80-</a></span></p>
<h2>KI A TANYÁRA!</h2>
<p>Besötétedett s Lukács nehéz, csámpás léptekkel jött be az ólból.
Tera épen elszürte a tejet s az orrára ütött a nyávogó macskának. A
kis állat furcsán hőkölt vissza a tűzhely alá s a fiatal asszony
nagyot kacagott rajta. Ahogy felállott guggoltából s az első szoba
felé sietett, csaknem beleütődött az urába, aki épen belépett
kivülről.</p>
<p>– No, – mordult egyet Lukács.</p>
<p>Az asszonyka sietett félrehuzódni, mert a gazdának igen goromba
kemény keze volt. Még mindig kedve lett vón nevetni a macskán, de
félt az embertől, hogy még rászól.</p>
<p>Lukács bement a hátulsó házba s leült az asztal mellé. Letette
félöklét az asztalra, másik kezét a térdén nyugtatta s úgy megült
maga elé meredve, mintha a saját hetvenesztendős nagyapja
volna.</p>
<p>A menyecske észrevette, hogy az ura nem mozog, mert máskor az
volt a szokása, hogy legelébb is a csizmát rugta le a lábáról, de
most talán éhes, várja a vacsorát. <span class="pagenum"><a name=
"Page_81" id="Page_81">-81-</a></span></p>
<p>Sietett hát a köcsög aludttejel s a félkenyeret is levette a
tálasról, odarakta az ura elé az asztalra.</p>
<p>Lukács sokáig meg se mozdult, csak bámult maga elé. A kalapja le
volt húzva a homlokába s úgy ült, mint egy vad.</p>
<p>Aztán mintha magától mozdult volna a keze, fogta a csuprot,
fakanalat s elkezdett enni.</p>
<p>– Gyujtsak lámpát? – kérdezte az asszony.</p>
<p>– No. Még mit, – morgott Lukács s tovább evett.</p>
<p>A sötét szobában csak alig lehetett megkülönböztetni egymástól a
tárgyakat.</p>
<p>Tera elszánta magát, hogy meggyujtja legalább az olajmécsest.
Egy szál gyufa elaludt, mire ijedten megállott s várta, hogy az ura
rákiált. De Lukács ámbár megfigyelte az ügyetlen tékozlást, most
nem szólt. Ettől az asszony még bátrabb lett s a gyenge
mécsesfénynél elkezdett a macskával játszani.</p>
<p>– No csak hajrá! – rivalt rá bentről az ura, megsokallva a
feleség lármáját. – Add ide a fakulát. De szilajon!</p>
<p>Az asszony fogta a fanyelű kisbicskát, amely a konyhaasztalon
volt s szaladt be vele az urához, aki nem tudott jóizűen enni, csak
ha azzal vágott magának falatot a kenyérből.</p>
<p>Megállott az asztal sarkánál, mint az ember <span class=
"pagenum"><a name="Page_82" id="Page_82">-82-</a></span>
tisztességtudó, alárendelt társa, aki boldog, ha csak láthatja is a
gazdáját s nézte, hogy eszik az ura. Azt érdemes volt nézni, mert
Lukács egy ételen félkenyeret megeszik.</p>
<p>– No szegeletre gyüttem mán a takarékkal, – szólt a gazda.</p>
<p>– Ugyan mifelől! – csudálkozott el az asszony, akit az ura sose
szokott beavatni a dolgaiba.</p>
<p>– Majd a magunk szegénységin leszünk mán, – szólt az ember
titokzatos önérzettel.</p>
<p>– Hogy?</p>
<p>– Még ijen jó napom nem vót, mint ma, mióta két ágra szakattam.
Mán letették a betüt az én javamra.</p>
<p>Az asszony egyre jobban csudálkozott, nem is sejtette, hogy az
ura valamiben sántikál.</p>
<p>– Nem vetek neki egy hetet, megyünk ki a tanyára.</p>
<p>– Miféle tanyára?</p>
<p>– Magunkéba.</p>
<p>Terával megfordult a ház.</p>
<p>– Csak tán nem! – mondta csendesen, ijedten.</p>
<p>Lukács nem méltatta rá, hogy bizonyítsa.</p>
<p>– Á, nincsen abbul semmi! – biztatta magát Tera.</p>
<p>– Nincsen! Ha én mondom, hogy van, ne tudj akkor se köpni, se
nyelni! <span class="pagenum"><a name="Page_83" id=
"Page_83">-83-</a></span></p>
<p>– Hát mi van? Hogy van! Hát beszélj!</p>
<p>– Megyünk a magunk tanyájára, oszt kivan. A takarék megád
hatszáz forintot, megépítjük a tanyát, oszt akkor isten álgya a
lapos várost!</p>
<p>– Én bizony nem megyek. Ha te akarsz, eredj, én nem megyek a
tanyára!</p>
<p>– Ne tempózz, mint a hasadt fazék! – vetette oda foghegyről az
ember.</p>
<p>– Nem bíz én!</p>
<p>– Nem?</p>
<p>– Nem én.</p>
<p>– Osztán mír nem?</p>
<p>– Én nem megyek a tanyára, én nem megyek ki a világból. Fiatal
vagyok én még; akarok én még emberhez is szólani!</p>
<p>Sarkon fordult s kiment a konyhába. Lukács csak evett tovább,
csendesen, kérődzve, komoran, mint a bika.</p>
<p>– A főd nípe mind oda számít, ki a tanyára. A kevi úton mán alig
lakik benn valaki, mindenki odaki van a fődgyén; éngem nem
csufolnak több idén, hogy innen kell kimennem a szántásra.</p>
<p>– Hát eriggy ki, nem sirok utánad, – kiabált be nagyobb
bátorsággal kivülről az asszony. – Én nem akarok elevenen
eltemetkezni.</p>
<p>– De a szádba van az ize a pletykának! <span class=
"pagenum"><a name="Page_84" id="Page_84">-84-</a></span> – mondta
az ura. – Mán csak azír is ki kell menni, hogy ne pletykálj
annyit.</p>
<p>Az asszony leült a tűzhely mellett a kisszékre s egy kis fehér
porcelláncsuporban tejet vett kézbe; csendesen enni kezdett. Az ura
szavára elkeseredett a szíve s könnye fakadt. A kövér könnycseppek
leperdültek az arcán és a tejbe peregtek.</p>
<p>– Én pletykálok valaha, – mondta s elfult torkán alig jött ki a
hang.</p>
<p>– Hát akkor mír nem akarsz kijönni a tanyára?</p>
<p>– Mer nem akarok! – csattant fel az asszony. – Nem azír adott
engem férhe az én édesanyám, hogy esztendőre mán tanyára vigyenek,
hanem azír hogy éljek!</p>
<p>– Mit búsulsz. Lesz ott elég örömed!… Ott lesz nekem a lú, neked
a tehén… Lesz disztó is. Tyúk is.</p>
<p>Elhallgatott s a csámcsogásán érzett a nagy jóiz, ahogy
elképzeli a szép jövőt.</p>
<p>– Osztán lesz mán gyerek is ha nem hazuttál! – folytatta a férj.
– Mi? Mit szipogsz?!</p>
<p>– Meg is halhatok én odakinn, mire orvos lát engem!</p>
<p>– Orvos! – mordult fel az ember, – nem vagy te személy, hogy
orvos kelljen hozzád! Bába nem is jó? <span class=
"pagenum"><a name="Page_85" id="Page_85">-85-</a></span></p>
<p>– A sincs ott.</p>
<p>– Ne szájongj! Csorbaszájú Rácz Lukácsné érti azt a mesterséget.
Azok is kint laknak a Vasaskútlaposon.</p>
<p>– Hun van az a mi fődünkhő!</p>
<p>– Hát majd ott tartom neked az ólba a bécsi doktort! De kényes
lettél.</p>
<p>Az asszony letörűlte a könnyeit, azután megpróbált tovább enni,
de a tej nem folyt le a torkán.</p>
<p>Az ember bent az asztalnál nem evett tovább, de ülve maradt a
sötétben s gondolkodott.</p>
<p>– A Gyalpáron jó vályognak való agyagfőd van. Ott mi ketten
kihányjuk magunk a vályogot.</p>
<p>– Mán nincsen cigány?</p>
<p>– Á, nem látja ott senki, magunknak csináljuk.</p>
<p>– Jó élet lesz a, – pityergett az asszony. – Ott mán igazán hogy
vályogvető cigány lesz belőlünk. Ilyen életre szánt engem az én egy
anyám.</p>
<p>– Hát milyenre?</p>
<p>– Hogy én sose lássak mán azután egyebet, csak a nagy eget, meg
a nagy sárt… Hogy én mán ki legyek csapva a nyájba, mint a malac…
Azt is el fogom felejteni, amit <span class="pagenum"><a name=
"Page_86" id="Page_86">-86-</a></span> tudok, nemhogy ujat hallanék
a világba… Kár vót akkor énnekem olvasni tanulni, ha mán ezután nem
látok más betüt, csak aki a tehenem farára van ütve… Jóra nevelem a
gyerekemet, annyit mondhatok neki, mint a csirkének. Iskolát se fog
látni az én gyerekem, ha az Isten megvér vele…</p>
<p>– Ne szipogj mán, mer odatörülök… Iskolát. Min jár az esze. Arra
kell nekem, hogy a tanító verje a gyerekemet. Ne félj, lesz elég
szükség rá, ha tizenkettő lesz is. A tanyán mindnek van helye.</p>
<p>– Tudom. Olyanok lesznek mint a bornyúk. Ha bejönnek a városba,
csak eltátják a szájukat.</p>
<p>– Annál jobb, legalább somolyognak, mint a rudas ökör.</p>
<p>– Igen majd nevet rajtuk a városbeli, még az is, akinek egy
csepp esze sincs.</p>
<p>Elhallgattak. Az asszony a kistányérba öntötte a maradék tejét s
a macska boldogan kezdte szürcsölni.</p>
<p>– Én nem bánom, én nem megyek, – tört ki aztán.</p>
<p>Hosszú csönd volt. Akkor felállott odabenn az ember és nehéz,
toppanó lépteivel kijött az ajtóba. A mécsvilágon még sötétebbnek
látszott fiatal fekete kun képe. <span class="pagenum"><a name=
"Page_87" id="Page_87">-87-</a></span></p>
<p>– Hát mibajod mégis, te suliguli nagy szamár, – mondta a maga
módján tréfálkozva.</p>
<p>Az asszony felpillantott rá, s elfordult:</p>
<p>– Nem tudlak ugye itthon tartani vasárnap, mégy a Körbe. Meg
kuglizni, meg iszogatni, meg politikázni. Majd onnan nem tom hová
jársz.</p>
<p>Az ember elmosolyodott.</p>
<p>– Felülök a lúra, osztán majd elmegyek hun ehhe, hun ahho.</p>
<p>Az asszonynak ujra elfacsarodott a szive.</p>
<p>– Csak énnekem kell otthon raboskodni. Jó a férfinek!</p>
<p>– Hát!… még menyecskézni is lehet ha kedvem szottyan…</p>
<p>– De hun veszek én csak kávét is, meg cukrot, meg rizskását.</p>
<p>– Eszünk habartlét, meg kölest.</p>
<p>Az asszony sürűn törülgette könnyeit.</p>
<p>– Meg honnan tudom én ott, mi a divat?</p>
<p>– Nojsz ott az a divat, ami van. Meg lehetsz ott takarosan
rongyba is.</p>
<p>– Meg, magamba. Még vaskonyha se lesz, tudom.</p>
<p>– Jobb a szabad tüzhely, bográcsétel a legjobb étel.</p>
<p>– Jaj teremtőistenem, – tört ki jajveszékelve az asszony, –
gulyásné lesz én belőlem! <span class="pagenum"><a name="Page_88"
id="Page_88">-88-</a></span></p>
<p>Felállott s két tenyerébe tapasztva az arcát, ugy jajongott,
mint a halottsirató:</p>
<p>– Erre neveltek, erre tanítottak, erre szántak, – tördelte
jajszóval, – hogy pusztai piszkos legyen belőlem! Jaj Istenem,
Istenem, édes egy gyerekem! Kondásfiu lesz az én gyerekemből.</p>
<p>– Elhallgass már, – rivalt rá az ura, – mert úgy szájon
törüllek, minden fogad lenyeled. Nézze meg az ember! Nem látod,
hogy az egész világ tele van tanyával. Azoknak jó, neked nem jó?
Hát a többi, aki odaki lakik, tán mind azon jajgat, hogy mán nem
lehet pletykálni, meg cifrálkodni, mint a debellának! Eh, nem
számos az, hogy te mit mondasz. Abbul a kis fődbül soha ki nem
vájnál hatszáz forintot, ha idebe lakunk a városba, de ha ott
leszünk, osztán nem kell semmire kőteni, nem kell időt vesztegetni
a jövés-mennéssel, a körmömmel kivájom belőle a hatszáz pengőt.</p>
<p>– Mire az a pénz? Hát ne vedd fel! Minek építesz ott a világ
végin tanyát. Már az egész családját tönkre teszi a pénz miatt…
Hogy annak a királynak nincs annyi esze, hogy megparancsolja, hogy
ki ne menjen a főd népe a tanyákra, mert semmi se lesz belőlük,
csak olyanok, mint a réti farkasok, akinek nincs se országa, se
hazája. <span class="pagenum"><a name="Page_89" id=
"Page_89">-89-</a></span></p>
<p>– Ne karatyolj már, – kiáltott mérgesen az ember. – Még egy szót
szólj, tőkére teszem a fejed! Megyünk ki a tanyára! Punktum!</p>
<p>Evvel sarkon fordult és bement a szobába.</p>
<p>Az asszonyka lefojtotta a sirását és szívdobbanással hallotta,
hogy vágja az ura a lehúzott csizmát a kályhasarokba.</p>
<p>Leborult a konyhaszekrényére s úgy elsiratta magát, mint akit
temetni visznek ki a tanyára.</p>
<hr class="chap" />
<p><span class="pagenum"><a name="Page_90" id=
"Page_90">-90-</a></span></p>
<h2>A NEMES KOCSIS.</h2>
<p>Szép meleg, nyári délután volt s mi élveztük a kertben,
hintaágyon heverve a kilátást, a semmitevést, a jó levegőt a pompás
felföldi kis városban.</p>
<p>A feleségem felsóhajtott.</p>
<p>– De jó volna egyet kocsikázni.</p>
<p>Rögtön előkiáltottam Marit.</p>
<p>– Jöjjön csak, Mari… Van maguknál fiakkeres?</p>
<p>– Hoát vanni van. Hásze tetszik tudni, hogy Klajn a
fiakkeros.</p>
<p>– No hát szaladjon el hozzá, mondja meg neki, hogy jöjjön
rögtön, megyünk kocsikázni.</p>
<p>– Kucsirozni! – hagyta helyben Mari s ment öltözni.</p>
<p>Kicsipte magát takarosan, mint mindig, ha a „városba“ kellett
mennie.</p>
<p>Mikor kellő „tisztában“ volt, előállott szemérmesen és azt
mondta.</p>
<p>– Tekintetes uram, az Isten aaldja meg aztat a Klajnt, ne tessék
avval menni… <span class="pagenum"><a name="Page_91" id=
"Page_91">-91-</a></span></p>
<p>– Hát kivel, Mari?</p>
<p>– Haasze itt van Vidra ’Stván bátyám, van annak olyan két lova,
hogy a Klajn a szemivel se látott olyat.</p>
<p>– De van-e kocsija?</p>
<p>– Ugyan mán honne vóna! – botránkozott meg Mari, – hásze tetszik
tudni, hogy megvette a Pergelt hintóját.</p>
<p>– Nem tudom én.</p>
<p>– Aannye, iszen megmondtam a tekintetes asszonykának.</p>
<p>A feleségem nevetett. De Mari szemrehányóan pillantott rá, amért
előttem elhallgatta a dolgot.</p>
<p>– Jól van Mari, – mondom, azért ne aprehendáljon, még csak egy
hete vagyunk itt, nem tudhatunk mindent. No majd nyár végére
mindent tudunk, amit csak akar.</p>
<p>– Hát átugorgyak?</p>
<p>– Csak ugorgyon.</p>
<p>– Énnye, ha tudtam vóna nem őtöztem vón fel így.</p>
<p>– Miért?</p>
<p>– Csak nem megyek így Vidra Stván bátyámékhoz, még azt hinnék
hivogatni járok.</p>
<p>– Menjen, a hogy akar. Csak siessen, siessen.</p>
<p>Mari visszament a konyhába s visszaöltözködött féltisztába.
<span class="pagenum"><a name="Page_92" id=
"Page_92">-92-</a></span></p>
<p>Alkonyodott mire elindult.</p>
<p>– Szaladok mán, – mondta s elszaladt.</p>
<p>Vártunk, vártunk soká, nem jött. Sötétben került elő.</p>
<p>– Tekintetes asszonyka, ne tessen haragudni, de nem vót otthon
Vidra ’Stván bátyám, osztán meg kelletett várni…</p>
<p>– Mit izen, jön, nem jön? – kérdeztem.</p>
<p>– Hát mikor itthon van, jön, de ha nincs itthon, akkor nem jön.
Most is tetszik látni, a mezőn volt.</p>
<p>– Eredj vissza rögtön, mondd meg neki, hogy azonnal fogjon.
Gyönyörü holdvilág van, most legjobb kocsikázni.</p>
<p>Mari megfordult s kissé zavarodottan, de engedelmesen
elment.</p>
<p>Készen voltunk az útra, mikor visszatért.</p>
<p>– Jön a kocsi?</p>
<p>– Hát ma mán nem jön, kezit csókolom.</p>
<p>– Miért nem?</p>
<p>– Este van mán…</p>
<p>– Ejnye, teringette, – fakadtam ki, – ez már mégis sok. Mi köze
van neki ahhoz. Eredj vissza, mondd meg, hogy vagy jöjjön rögtön,
vagy többet soha nem hivom. Majd eljön a Klein!</p>
<p>A lány habozott, maradt is. Egyszer kifakadt. <span class=
"pagenum"><a name="Page_93" id="Page_93">-93-</a></span></p>
<p>– Á tekintetes uram, – nem jön az, ha soha nem is tetszik hijni.
Mer azt mondta, hogy nem jön ű még az Istennek se. Örül ha
lefekhet. Ki is csapta a lovakat már a mezőre.</p>
<p>Bosszusak voltunk. Jó izelítőt kaptunk a kocsikázásból.</p>
<p>Másnap elhivattam Vidra ’Stván uramat, megbeszélni a
kocsizást.</p>
<p>El is jött. Úgyis otthon hevert, nem mehetett a mezőre, mert egy
kis eső volt. Derék, piros arcú, jóizű magyar ember volt.</p>
<p>A pohár bort elfogadta s a jóllakott emberek önérzetével ült
le.</p>
<p>– Hát Vidra uram, szeretném, ha megegyeznénk arra, hogy minden
délután megkocsikáztatna bennünket. Maga ide állana a kapu elé
mindennap öt órakor, és este hét-nyolc órára hazajövünk… Mennyit
kér ezért?</p>
<p>Vidra uram úgy tett, mint aki nagyon gondolkozik, mégsem jut
eszébe semmi.</p>
<p>– Hát hova mennénk instállom?</p>
<p>– A hova jól esik. Számítsuk ki a leghosszabb utat, mert tudja
az úgy lesz, hogy egyszer elmegyünk a székvárosig, máskor
három-négy falun végig, ha meg jól esik, megállunk, az erdőben
sétálunk, vagy szalonnát sütünk… Szóval, mennyiért jár velünk
naponta délután két-három órát? <span class="pagenum"><a name=
"Page_94" id="Page_94">-94-</a></span></p>
<p>– Hát instállom az úgy van, hogy a székvárosba a taksa öt
korona, várakozással hat.</p>
<p>Na, gondoltam magamba, már ezzel nem fogunk eligazodni.</p>
<p>– Hát mennyiért visz el a másik oldalon, Nagypatakra és
vissza?</p>
<p>– Hát instállom, nem tom mit mondjak, annak mán nincs olyan
taksája. Mer oda nem jár senki. Négy korona nem lesz sok.</p>
<p>– De nézze csak, itt a térkép; Nagypatak messzebb van, mint a
székváros. Hát mér kér kevesebbet. Hiszen a városba bevisz egy
órával hamarabb, mint oda.</p>
<p>– Az az én dógom, tekintetes uram, én beviszem a tekintetes urat
az én lovammal öt fertály alatt, de a Klajn, nem viszi be két
óránál hamarabb, ha ott döglik is a lova.</p>
<p>– Jól van, jól, hát mennyi idő alatt visz el Nagypatakra?</p>
<p>– Instállom, a mán nem számít, mert hát ki megy arra? Csak ha
épen mán Igló felé megy az ember, akkor esik utba.</p>
<p>– Hát nem akar óraszámra szerződni?</p>
<p>– Dehogy nem instállom. Mér ne?</p>
<p>– Hát mennyit kér egy órára?</p>
<p>– Egy órára! Az a fő tekintetes uram, hogy hova megyünk!</p>
<p>– Mennyit kér, ha erdőbe megyünk? <span class="pagenum"><a name=
"Page_95" id="Page_95">-95-</a></span></p>
<p>– Mék erdőbe? Mer annak is taksája van. A csererdőből egy szekér
fa hozatal – mán csak úgy mondom, ahogy számítjuk, – hatvan
krajcár, de mán a Fekete-hegyrűl, egy forint. Ha meg a Vágásba kell
meni, na hát tekintetes uram, oda tengelyes szekérrel se megyek el
öt pengőnél alább, mer én a lovamat meg nem szakasztom, a kocsimat
össze nem töröm, ha száz pengőt fizetne se…</p>
<p>Nagy elszántsággal pederte meg a bajszát és kurucosan nézett a
szemembe.</p>
<p>– Jól van, jól van Vidra uram, – mondtam, – de mégse értjük
egymást. Nekem mindegy akármerre, akárhová megyünk, mondja meg
kereken, mennyiért visz óra számra.</p>
<p>– Ugyan ne tessék azt az órát firtani. Mindegy a mán, akárhány
óra. Én azért nem fogom lassabban hajtani a lovamat. Csakúgy hajtok
én, akar szakmányba dolgozok, akar napszámra. Magyar ember vagyok
én instállom, nemes ember.</p>
<p>Nevettünk a feleségemmel s összenéztünk: Itt nem lehet ződ ágra
vergődni.</p>
<p>Vidra uram észrevette, hogy egyet gondoltunk az
asszonyommal.</p>
<p>Hamiskásan hunyorított.</p>
<p>– Na, látom, hogy a tekintetes úr is jó magyar ember, hát minek
az a fifikálás. A <span class="pagenum"><a name="Page_96" id=
"Page_96">-96-</a></span> minek ára van uram, annak ára van. Én nem
gondolok semmi rosszat, de hát ha nem a tekintetes úr vóna, hanem
egy amolyan másmilyen ember… Hát instállom a könnyen megtehetné
velem azt a teréfát, hogy napszámba mindig csak a székvárosba menne
velem. Mennyit veszítenék én avval!</p>
<p>– De nézze jó ember. Hát magának nem mindegy, hogy merre hajtja
a lovát?</p>
<p>– Nem bizony instállom, mer hát minden útnak más az ára.</p>
<p>– Jól van no, ne beszéljünk róla tovább. Mindig meg fogunk
alkudni minden útra… Szépen elállott az eső. Hát legyen szives,
menjen haza, fogjon be és vigyen el bennünket Nagypatakra.</p>
<p>– Nagypatakra!</p>
<p>– Oda.</p>
<p>– Lehetséges…</p>
<p>– Akkor jó.</p>
<p>Vidra uram elköszönt, elment. Egy félóra mulva ott volt az ablak
alatt.</p>
<p>Gyönyörű volt az út. Szép lejtésü erdős fasor, nagyszerű
megnyiló kilátások, jó levegő, amitől percenként hízik az
ember.</p>
<p>Vidra uram néha hátra fordult, mikor felfelé baktatott a kocsi s
visszaszólt.</p>
<p>– Tavaly vettem én ezt a lovat a losonci <span class=
"pagenum"><a name="Page_97" id="Page_97">-97-</a></span> vásáron.
Nem igen lehet meghajtani, mert a nagyboldogasszonynapi vásáron el
akarom adni… Egy százast csak kell kapni rajta.</p>
<p>Tovább mustrálta a lovát s lefelé vígan gördült a jó kis futó
kocsi.</p>
<p>Egészen beleszerettünk a kocsizásba s elhatároztuk, hogy
mindennap kimegyünk.</p>
<p>Amint hazajöttünk, kifizettem Vidra uramnak a négy koronát, de
megmondtam neki:</p>
<p>– Jó lesz, ha meggondolja a dolgot! És én kifizetem magát
egyszerre, mikor már egy kis summára gyűl, legalább kapjon tíz-husz
forintot együtt…</p>
<p>Legyintett rá:</p>
<p>– Mindegy a tekintetes uram! Csak minél előbb zsebibe legyen az
embernek a garas.</p>
<p>Másnap vártuk, nem jött. Érte küldtünk; azzal a hírrel jött
vissza a lány, hogy kint van a mezőn.</p>
<p>Este megizentem neki, hogy a következő nap el ne felejtkezzék!
Itt legyen.</p>
<p>Akkor csakugyan meg is jött.</p>
<p>Vígan ültünk fel.</p>
<p>– Na, Vidra úr – mondta a feleségem jó kedvvel, – megint arra
menjünk, amerre a multkor voltunk. Az a szép út!</p>
<p>– Hát instálom, hová?</p>
<p>– Nagypatakra. <span class="pagenum"><a name="Page_98" id=
"Page_98">-98-</a></span></p>
<p>– Nagypatakra?</p>
<p>– Oda.</p>
<p>– Hm.</p>
<p>Megindult. De úgy vettük észre, hogy beteg vagy mérges, mert
nagyon szidta a lovait, a hasuk alá csapkodott és szörnyen lógatta
az orrát. Egyszer se fordította vissza az ábrázatát hiába is
kezdtünk vele beszélni, kurtán, furcsán végzett a szóval.</p>
<p>Az út azért gyönyörü volt s már ismerősen köszöntöttük az
ujonnan feltünő részleteket.</p>
<p>Este, mikor megállottunk otthon a ház előtt, kivettem a négy
koronát a tárcámból és kezébe adtam Vidra uramnak. Az öreg nagyon
keserűen nézte meg. Egyenként megforgatta a pénzt, s tovább is a
markába tartotta.</p>
<p>– Mi baj, Vidra uram? – mondtam neki.</p>
<p>– Hát uram, – szólalt meg laposat pillantva, – én csak amondó
vagyok, hogy ez <em class="gesperrt">nem seft</em>!</p>
<p>– Micsoda?… Hát nem annyit kért?</p>
<p>– Hát…</p>
<p>– Na hát!</p>
<p>– Az isten áldja meg! Ezér állottam én ki a munkából! Négy
koronáért!… Hisz e csak két pengő.</p>
<p>– No látja… Azért mondom, hogy jobb lesz máskép alkudni.
<span class="pagenum"><a name="Page_99" id=
"Page_99">-99-</a></span></p>
<p>– Á, nem alkuszok én máskép. Magyar ember vagyok én… Mit mennek
mindig abba a rongy tót faluba, mikor nincs ott semmi keresni
valójuk…</p>
<p>– Mi köze ahhoz magának. Arra megyünk, amerre jól esik. Örüljön,
ha többet keres. Annak örüljön, minél többször megyünk…</p>
<p>– Örül az Isten! – fakadt ki Vidra István. – Szekeres ember
vagyok én uram! – s a mellére ütött. – Az a kötelességem! Ha az
úrnak menni kell, hát menni kell. Zörgesse meg éjfélkor az ablakom,
elmegyek én Orsovára is? De az ég roggyon a rongy tót falujára hogy
én mindennap oda járjak! Mikor az úrnak e csak passzió! Elébb való
nekem a magam dóga… Vagy ha passziózik az úr, hát passziózzon!</p>
<p>– Hogy gondolja ezt, Vidra uram?</p>
<p>– Hogy? Hát jól! Eccer csak elvittem két pengőért; gondoltam:
na! isten neki! Hadd örüljön a tekintetes úr is… Ha dóga vón, ha
muszály vóna menni, a más! akkor nem szólanék! De így? Hát uram,
minél többször kell arra menni, annál többet kell azér fizetni!
Tetszik tudni! minden utért egy koronával többet!</p>
<p>Elnevettem magamat.</p>
<p>Vidra István mérgesen végignézett s megrántotta a gyeplőt. A
lovak kifordultak az útra. <span class="pagenum"><a name="Page_100"
id="Page_100">-100-</a></span> Ő meg visszamorgott felém, de a
levegőnek beszélt.</p>
<p>– Mer ez így nem seft!… Nekem ugyan nem!…</p>
<p>S dühösen elhajtott.</p>
<hr class="chap" />
<p><span class="pagenum"><a name="Page_101" id=
"Page_101">-101-</a></span></p>
<h2>A VIZIT</h2>
<p>A lányok egész délután kacagtak. Buchta úr, a szomszéd fiatal
suszter azt izente nekik, hogy holnap, vasárnap délután meg fogja
őket vizitelni.</p>
<p>Gizike majd meghalt a nevetéstől. Néha megállott, csaknem
kiejtett a kezéből csuprot, fazekat, mig kikacagta magát. A szemét
is behunyta, ugy nevetett. A két nénje is nevetgélt, meg a huga is,
de ugy senki, mint Gizike.</p>
<p>Mikor hazajött az apjuk a bányából, egy kicsit elhallgattak. Mig
Juliska kivitte a krumplilevest a vacsorához, azalatt Gizike a
tüzet fújta, hogy a tésztát hamar be lehessen főzni s egyszerre
csak rájött a kacagás ingere.</p>
<p>– Böske ne ábrándozz, – szólt rá a legkisebb hugára, egy tiz
esztendős gyerekre, – tán már neked is Buchta uron jár az eszed.
Hahaha! várja a vizitet.</p>
<p>Az apjuk, aki komolyan és méltósággal ette a sovány
krumplilevest, beszólt a tornácról:</p>
<p>– Mire való az az erőszakos röhögés!…</p>
<p>Gizike elhallgatott, csak fojtogatta a nevetés. <span class=
"pagenum"><a name="Page_102" id="Page_102">-102-</a></span></p>
<p>– Hogyan! – szólt rá keményen az apja magyarázatért.</p>
<p>– A Buchta ur… – böffent ki Gizike, de olyan kacagás jött rá,
hogy belefult a szó a torkába.</p>
<p>Böske állott elő s gyerekesen felvonva a két vállát, azt nevette
ki:</p>
<p>– Azt mondja a Gizike, hogy azt mondja a Buchta ur…</p>
<p>Megállott és benézett a konyhába a nagy lányokra, csibe ésszel
is megsejtette, hogy ez nem elpletykálni való.</p>
<p>– Hogyan! – szólt rá rendithetetlen komolysággal az apja.</p>
<p>A kis lány fülig veresedett és ugy állott megijedve az apja
előtt, mintha a tanító előtt állana.</p>
<p>– Hogy a Buchta ur azt izente, hogy holnap vizitel.</p>
<p>– Minő Buchta! – szólt komoran az apa.</p>
<p>Gizike tudta, hogy az apja nagyon is tudja, kiről van szó s erre
rettenetesen elkacagta magát.</p>
<p>– Talán te hivtad meg a Buchta <em class="gesperrt">urat</em>,
hogy ugy örülsz neki!</p>
<p>Gizike szinte sikkantva kiáltotta:</p>
<p>– Én nem apa kérem!</p>
<p>De ahogy egy percre elhallgatott s körülnézett, <span class=
"pagenum"><a name="Page_103" id="Page_103">-103-</a></span>
meghökkenve látta, hogy senki sem nevet rajta kivül, erre aztán
iszonyuan elrestelte magát.</p>
<p>A csendben elkezdett égni az arca a szégyentől, hogy az apja igy
rápiritott. Még tán azt hiszik róla, hogy ő szerelmes a
Buchtába!</p>
<p>Kiment a kertbe s duzzogott.</p>
<p>Hát jól van! Ha szerelmes is volna bele! Nem is akar vén lány
maradni, mint a nénjei.</p>
<p>Járkált a szilvafától a körtefáig, onnan az almafa alá ment s
leszakított egy édes almát, mert azt nagyon szerette. Mérgesen
megette vacsora helyett s ujra meg ujra elmondta magában, hogy ő
bizony nem is marad vén lány. Őrá ne piritson rá az apja.</p>
<p>Csak akkor ment be a sötétből, míkor már ágyat kellett vetni. Az
ő dolga. Megvetette, a gyerekeket lefektette, s kapta magát ő is
lefeküdt.</p>
<p>Az anyja csendesen, beteges nesztelenül odament hozzá:</p>
<p>– Van valami bajod?</p>
<p>– Eh, – rántotta meg a vállát Gizike, befordult a falnak s
elhatározta magát, hogy nem alszik reggelig.</p>
<p>Két perc mulva aludt.</p>
<p>Másnap reggel már mintha mi sem történt volna. Minden rendesen
folyt. Az ebéd is megvolt. Senki sem beszélt a vizitről. Csak
<span class="pagenum"><a name="Page_104" id=
"Page_104">-104-</a></span> Gizike csodálkozott, hogy hát mi lesz a
vizittel? Senki sem gondol rá? Azután valami gyanusat vett
észre.</p>
<p>Az apja nagyon bölcsen és igen halkan magyarázott valamit az
anyjának. Tudta, miről beszélnek. Nem baj, hadd beszéljenek. Ő már
ugy sem bocsátja meg az apjának, hogy tegnap ugy rápirított.</p>
<p>Ebéd után elkezdte az utcaajtót lesni.</p>
<p>Az anyja pokrócokat szedett össze a gyerekekkel és fölvitte a
zöld füre a kertbe, ott heveredett le az egész család, csak az
apjuk maradt a tornácon, a félliter bora mellett, amit ebédre nem
ivott meg, hogy ha vendég jön, legyen.</p>
<p>Gizike szakadatlanul ugy érezte, hogy a nénjei folyvást őt
fikszirozzák, s lesik az arcán, hogy várja a Buchtát. Ezek a vén
lányok. Az egyik huszonegy esztendős, a másik huszonhárom. Az a
fiatalember csak nem bolond, hogy az ő kedvükért jőjjön. Kinek kell
vén lány! Bezzeg neki mindig milyen szépen köszön, ahányszor csak
találkoznak, pedig be sincsenek mutatva egymásnak. De hát szomszéd
s szomszédnak csak szabad köszönni.</p>
<p>Nem állotta sokáig, egyszer csak felállott és gyorsan, mintha
valamiért menne, besietett a házba. Ki akart nézni az ablakon az
utcára, nem jön-e. <span class="pagenum"><a name="Page_105" id=
"Page_105">-105-</a></span></p>
<p>Jó szimatja volt. Abban a percben ahogy belépett a szobába,
valaki idegen jött be a kapun, már itt is volt a tornácon s
megismerte a hangot, amelytől ijedtében majdnem elállott a
lélekzete. Buchta ur köszönt.</p>
<p>– Alásszolgája Barthos ur! Bocsánatot kérek, hogy vasárnap
délutáni szórakozottságában háborgatom.</p>
<p>Gizike szivében igazán elállott a vér, ugy figyelt.</p>
<p>– Szót sem érdemel, – mondta az apja, – semmi különös
elfoglaltatásom.</p>
<p>Buchta ur erre azt mondta:</p>
<p>– Csupán szomszédi jogon vagyok bátor egy kis vizittet
tenni.</p>
<p>– Kérem, örvendek. Lesz szives helyet foglalni!</p>
<p>Gizike szegény, hol pirulva, hol sápadva várta, mi minden fog
itt ma kisülni.</p>
<p>A két férfi leült. Gizike megértette a nagy raffinériát, amivel
kijátszották a szülei a Buchta urat. A család fent volt a kertben.
Azért volt fent, hogy az apjuk hamarosan kiadhassa a vendégnek az
utat. Istenem, milyen raffinéria! Szabad egy szülőnek így áskálódni
a lánya boldogsága ellen.</p>
<p>– Az idő elég szép, – mondta a fiatalember. <span class=
"pagenum"><a name="Page_106" id="Page_106">-106-</a></span></p>
<p>– Óh szépen mutatkozik! – engedte meg fölényesen az apa.</p>
<p>Bort töltött, koccintott.</p>
<p>– Legyen szerencsém! – mondta.</p>
<p>– Részemről a szerencse! – szólt szerényen Buchta ur és
felemelte a poharat.</p>
<p>Amint ivott, kissé elevenebben szólalt meg a fiatalember.</p>
<p>– Honnan tetszettek ide jönni ami városunkba Barthos úr.</p>
<p>– Hja kérem az nagy kérdés, – szólt az apa szokott nagyképü
módján.</p>
<p>Gizikének kezdett nagyon nem tetszeni ez az ellenséges modor.
Összevonta a szemöldökét s s úgy megkeményedett a szive, hogy az
többet már csak ennek az idegen ismeretlen fiatalembernek fog
mindent megbocsátani. Az apjának semmit. Amért ugy rápirított az
este s amért ilyen ellenséges ezzel a tisztességes fiatal emberrel
szemben. S haragosan leült az ajtóhoz közel egy székre.</p>
<p>– Miért nagy kérdés? – kérdezte a fiatalember.</p>
<p>– Hát kérem, mert először is mindenesetre nagyobb városból
jöttünk ide, mint az önök ugynevezett városa. És azután kérem, hát
város ez a szomoru fészek egyáltalán? Mindenesetre nem város.
<span class="pagenum"><a name="Page_107" id=
"Page_107">-107-</a></span></p>
<p>– Hát hiszen, hát bizony, – habozott Buchta úr, – kicsike város
az igaz, de azért nem falu, polgármesterünk van kérem alássan, és
mi akik ide valók vagyunk, nagyon jól érezzük magunkat benne.</p>
<p>– Hja kérem, aki a kályha mellett születik és a kályha mellett
hal meg, az nem tudhatja minő másutt az élet.</p>
<p>Buchta ur is megérezte végre, hogy egyenesen ő ellene irányul
itt minden szó. S azt mondta vissza a maga csendes módján.</p>
<p>– Hát igaz kérem Barthos úr, hogy én még nem voltam nagyon
messze. Rozsnyón voltam és Rimaszombatban is és Miskolcon is. De
akkor haza kellett jönnöm, mert meghalt az anyám s át kellett
vennem a műhelyt és gazdaságot, és az, ha nem nagy is de a mai
viszonyok mellett megér legalább is egy tiz-tizenkétezer forintot…
És ahol voltam is mindig első mestereknél, ugy hogy az egész
megyében senki sincs ilyen fiatal mester jobb a szakmájában, mint
én is a magaméban, a suszterájban.</p>
<p>– Hja kérem a suszterájban lehet! De vannak sokkal felettesebb
foglalkozások.</p>
<p>– Hát kérem – vágott vissza már igazán megsértve Buchta úr, – a
suszterség az egy iparág, de a bányai munka, az csak olyan
mindenféle emberekből van. <span class="pagenum"><a name="Page_108"
id="Page_108">-108-</a></span></p>
<p>Gizike majd leszédült, olyan váratlan volt ez. A legelső
pillanatban azt hitte, most mindjárt emberhalál lesz, de a másikban
már imponált neki a fiatal ember. Ha olyan csendes is, de férfi ez.
Nem enged ez magával sokat packázni. Szinte látta, hogy
elvörösödött az apja, hogy fujja fel az arcát, mig gőgösen
mondja:</p>
<p>– Nemes ember vagyok tisztelt ur, az apám is, az öregapám is
mind kardos nemes volt.</p>
<p>Elhallgatott és kifelé nézett a kertbe. A fiatal ember
békülékenyen folytatta.</p>
<p>– Nem kétlem kérem szépen egy szóval sem.</p>
<p>– Az csak a sors szeszélyétől van, hogy én bányában dolgozom.
Különben is nincs semmi panaszom, mert mondjuk, ha nem volnék
megelégedve a jelenbeli állapotommal, akkor nemde mindenesetre
megfelelőbb izé után néznék. Mondjuk máskép keresném boldogulásom
kenyerét. Mert mégis első vagyok a magam resszortjában s nekem
senki sem parancsol ebben a városban, mindössze hogy a mérnök urnak
van joga velem megtárgyalni, hogy hogyan és miképen ezt vagy
azt?</p>
<p>– Kérem szépen én nem kifogásolom…</p>
<p>– De fiatal barátom, ha abban itéletet <span class=
"pagenum"><a name="Page_109" id="Page_109">-109-</a></span> akar,
hogy ez vagy amaz ki és ki legyen, azt kell kutatni, kik voltak a
szülei!</p>
<p>– Kérem szépen én semmiképen nem…</p>
<p>– És aztán, az én családom neve betükkel van beirva az ország
történetébe. S ha én ma egészen egyszerü embernek látszom is, azt
nem úgy kell tekinteni, hanem úgy, hogy ha a sors játéka közbe nem
jön, akkor most én volnék a Sitzenbacher vagyon, mondjuk:
tulajdonosa s nem a báró Sitzenbacher család; mert az én szépapám
tette őket urrá, azzal, hogy potyán átengedte nekik a vagyonát,
amelyben az öreg Sitzenbacher, aki akkor csak egy egyszerü cseh
ember volt, vasbányát fedezett fel és abból lettek az ő gyerekei
urak és bárók: Tudja barátom, ki a Sitzenbacher?</p>
<p>– Nem tudom kérem szépen én…</p>
<p>– Na persze, aki nem ment tovább egy Rimaszombatnál!… de azonban
a Sitzenbacherek ma is legalább negyvennyolc millió forinttal
birnak! De ők azért nem voltak hálátlanok, mert maig ugy tekintik a
családot, mintegy rokonokat. Tudják ők, hogy a mi földünkből vették
a báróságot! Levelezésben is állunk, csak most is nem régen
megküldték a gyászlevelet, mikor meghalt az öreg méltóságos.</p>
<p>Adhattak volna részt abból a vagyonból, ha tisztességes emberek.
<span class="pagenum"><a name="Page_110" id=
"Page_110">-110-</a></span></p>
<p>– Hja barátom, az nem ugy van a ma világban. Én adtam volna
magának, és maga is nekem, nemde! Ám azonban a mai világban nem
lehet erkölcsöt tapasztalni. Csak a szociálizmus rontja az
embereket, hát hogy lehetne valamit várni a magasabb polcon ülőktől
is. Mindenki csak magának él és magának hal.</p>
<p>Töltött a pohárba és koccintott. Kiitták.</p>
<p>– Mindazáltal nekem nincs panaszom rájuk, mert az apám is,
mondjuk: igazgatója volt az ő vasbányáiknak és teljhatalmu
megbizottjuk mindenféle ügyes-bajos dolgukban. És valóban az öreg
méltóságos is mikor el akartam jönni tőlük, mert én is ott kezdtem,
de bizonyos kényes dolgok történtek, már mint az elő szokott
adódni, és én leköszöntem az állásomról. Csak harminc esztendeig
voltam náluk. Az öreg méltóságos három hónapig nem fogadta el a
lemondásomat, akkor bementem hozzá az irodába, azt mondom neki:
Hogy vagy elfogadja az ur és elereszt, vagy innen addig nem megyünk
ki, míg alá nem irja a bizonyítványomat.</p>
<p>Barthos úr nevetett a visszaemlékezéstől. Gizike is nevetett
odabenn, hogy az apja ilyen ember!</p>
<p>– Akkor azt mondta az öreg méltóságos… Hej de borzasztóan
káromkodott, egyre csak az apám istene körül járt, de én azt
mondtam neki, <span class="pagenum"><a name="Page_111" id=
"Page_111">-111-</a></span> egész csendesen, hogy ne nagyon
emlegesse a méltóságos úr az apám istenit, mert ha az én boldogult
szépapám olyan marha nem lett volna, akkor most úgy hiszem, én
mondanám a cifrákat.</p>
<p>Barthos úr egészen átengedte magát az emlékezés
gyönyörűségének.</p>
<p>– No hát azt mondja az öreg méltóságos, egyen meg a fene, tudod
hány emberrel tettem jót, idegennel, hanem megérem még, hogy sírva
fogsz visszajönni, hogy egy darab kenyeret kérj. Akkor aztán
kimondtam a bolond szót, csak azt az egy szót ne mondtam volna.
Hogy: azt nem éri meg!</p>
<p>– Bizony az nagy kár volt! – szólt csendesen Buchta úr. S ebben
a percben Gizike is észrevette, mekkora könnyelmüség és a családja
ellen való vétek volt az apjának ez a tette s elszomorodott.</p>
<p>– Hát bizony nagy kár – mondta csendesen bólintva Barthos úr, –
de hiába, olyan a nemes ember, hogy kimondja a bolondot, de rögtön
megbánja! Hanem az már hiába van, sose veszi vissza többet.</p>
<p>Buchta úr nem mert sértegetni, pedig a nyelvén forgott, hogy
kimondja, hogy elég baj. Nem okosság.</p>
<p>– Más a nemes ember, mint maguk polgári eredetü egyének.
Tisztelem, becsülöm, de <span class="pagenum"><a name="Page_112"
id="Page_112">-112-</a></span> nem fér meg a gyomrommal. Bennem
mindig csak az a buta gőg dolgozott. Azért most is úgy vagyok, hogy
most se tennék máskép.</p>
<p>Újra töltött, újra kiiták fenékig a poharat.</p>
<p>– Üsse meg a guta, ha már ide vetett az Isten haragja ebbe az
utálatos kis tót fészekbe, hát élek a családomnak. Ki van ebben a
városban, akivel érintkezni lehetne. Aki van, csak a nagy flanc! Én
egyszerüen akarok élni. És aztán olyan emberekkel legyek, akik
hivatalból élnek. Az egy nulla. Az nem úr. Részemről legalább
semmiesetre sem. Valami rongyos kis tanító akart a lányomhoz
járni…</p>
<p>– Melyik kisasszonykához, – kérdezte Buchta úr.</p>
<p>– A Juliska lányomhoz, de természetesen nem engedhettem meg a
közeledést.</p>
<p>Gizike hirtelen felállott. A szive hevesen és ijedten kezdett el
dobogni. Most jön a rettenetes dolog. A bolond szó. Ha most
kikergeti az apja a fiatalembert, akkor vége a világnak.</p>
<p>– Hogy én nem tudom megadni a lányaimnak a kellő dolgokat!… és
temészetesen a lányomban sem tapasztaltam valami nagy szerelmet,
mert akkor mégis, na! Így azonban én itt nem…</p>
<p>Ebben a percben Gizike kirepült a szobából. Egy mártirnak, vagy
egy hősnőnek az elszántságával. <span class="pagenum"><a name=
"Page_113" id="Page_113">-113-</a></span> A halálra szántak
bátorságával, a Barthos vér vakmerésével.</p>
<p>– A kisasszonyka! – ugrott fel udvariasan és valóságos örömmel
Buchta úr. Olyan tiszta ragyogás volt egyszerü becsületes arcán,
amiből lehetetlen volt nem látni, hogy csakugyan neki szól a
vizit.</p>
<p>– Alásszolgája Buchta úr! – köszöntötte elragadó kedvességgel
Gizike is a vendéget s kezet nyujtott a fiatal embernek.</p>
<p>Barthos úrnak hirtelen minden vér a fejébe tódult. A szeme ködös
lett s annál jobban elborult, minél tisztábban látta, hogy a
harmadik lánya már elfajult… Szerelmesen mosolyog a suszterre, aki
zavarában és örömében el sem akarja ereszteni a lányka kezét.</p>
<p>– Na maga is szép szomszéd, tisztelem! – mondta merészen Gizike,
– csaknem egy éve lakunk egymás mellett és csak most teszi
tiszteletét.</p>
<p>– Óh dehogy, kisasszonyka, dehogy, instállom kisasszonyka, csak
nem mertem, azazhogy…</p>
<p>Barthos úr uralkodott az arcizmain és mereven nézett a szomszéd
házra. Eszébe jutott, hogy tizezer forintot mindenesetre meg kell
érnie a vagyonnak, ámbár ez a komisz kis város, ez nagyon satnya
fészek s nincs semmi jövője.</p>
<p>Aztán felállott s egy szó nélkül végig ment <span class=
"pagenum"><a name="Page_114" id="Page_114">-114-</a></span> a
tornácon. A vakolat lehullott egy helyen. Elhatározta, hogy meg
fogja csináltatni s levonja a házbérből.</p>
<p>– Hát te miért jöttél el? Mért hagytad azokat magukban? –
kérdezte a felesége csendesen, mikor felment a családjához a
hegyoldalra nyuló kertbe. Az asszony mindenben megegyezett az
urával, mert egy unokabátyja az aradi tizenhárom között van…</p>
<p>– Kijöttem, – szólt rekedten Barthos úr, – mert <em class=
"gesperrt">nem akartam valami bolondot mondani</em>. Mert aztán ha
egyszer kimondom, többet az Isten se veszi vissza a nemesi
parolámat.</p>
<p>A két fiatal pedig olyan hangosan kacagott, olyan boldogan ott
lent a tornácon, hogy mindnyájan csudálkozva s irigykedve néztek
össze:</p>
<p>– No ez a Giza! Hát csakugyan ő kapta a vizittet!</p>
<hr class="chap" />
<p><span class="pagenum"><a name="Page_115" id=
"Page_115">-115-</a></span></p>
<h2>FÜSTI FECSKÉK</h2>
<p>Az ilosvai Kubo, a meghalt kéményseprő helyettese, sorra elvitte
a környékre az új segédet, hogy bevezesse a munkába. Sehová sem
ereszthette magában, mert Máté az Alföldről került vándorútján
Ilosvára s egy szót sem tudott tótul.</p>
<p>A két fiatal kéményseprő vidáman ballagott a hegyoldalakon.
Kubo, a csöndes tót fiú, nagyon tanulékony volt és mindenről
kikérdezte a kollegáját. Ha valami okosat hallott, komolyan mondta
rá:</p>
<p>– Ez praktikus. Tényleg.</p>
<p>Vagy, ha valami csinos tárgyat, vagy szokást tanult el vándor
társától, megilletődve mondogatta a furcsa ilosvai hangsúllyal:</p>
<p>– Ez elegáns: de igázán.</p>
<p>Hamar megbarátkoztak, mert mind a ketten fiatalok voltak, s bár
a hosszu Kubo komolyan viselte magát, mint egy leendő mesterhez
illik, hiába, ő is kéményseprő volt. Már pedig, ahogy Máté mondta,
szomoru kéményseprőt még senki sem látott. <span class=
"pagenum"><a name="Page_116" id="Page_116">-116-</a></span></p>
<p>Az igaz, hogy ő olyan volt, mint az ördögfiók. Úgy megkacagtatta
Kubót, ha a lányokról beszélt, hogy a hosszú tót fiú megállott és
fulásig hahotázott. Különösen mikor azt magyarázta el, micsoda
fogásai vannak neki. Ha ő egy lányra ránéz, annak már „kámpec“.
Borzasztó történeteket mondott el, s volt egy esete, mikor az oltár
előtt csábította el egy vőlegénytől a menyasszonyát. Csak ránézett
a menyasszonyra s az nem merte kimondani az igent!</p>
<p>Roppant mulatságosan tudta ezeket a históriákat elmondani, de
azért a jó Kubo, mikor kikacagta magát, megcsóválta a fejét s azt
mondta:</p>
<p>– De bárátocskám, az nem elég, mi lette a lánnyal?</p>
<p>– Mi lette? – kiáltott fel Máté s kacagott a furcsa magyarságon,
– az lette barátocskám, hogy ma is él, ha meg nem halt. Mit
gondolsz, csak nem vehetek el minden lányt, akit megölelgetek.</p>
<p>– Ez praktikus felfogás! – mondta Kubo és nevetett.</p>
<p>Hegytetőre értek fel, ahonnan távoli szép kilátás nyilt előttük.
Máté megállott pihenni, nem igen szívelte a hegymászást s mikor
kifujta magát, kegyetlen nagy hangon beledalolta a messziségbe az
alföldi kéményseprő nótát: <span class="pagenum"><a name="Page_117"
id="Page_117">-117-</a></span></p>
<div class="poem">
<div class="stanza"><span class="i0">Én vagyok a füsti
fecske,<br /></span> <span class="i0">Hej! Szeret engem a
menyecske!<br /></span> <span class="i0">Hej de! Szeret engem
amikor mos!<br /></span> <span class="i0">Hej, mert! Szereti ű ami
kormos!…<br /></span></div>
</div>
<p>– Ez elegáns nóta, – mondta Kubo, mert ő csak ezzel a két
jelzővel tudta kellően kifejezni magát, hogy elegáns vagy
praktikus.</p>
<p>Máté felbukfenceztette a nagy tót fiút, aki lehemperedett a
kövér hegyi fűbe. Akkor neki szaladt s hosszában átugrotta.</p>
<p>– No pajtás! Nem nősz nagyobbra! – kiáltott rá.</p>
<p>Kubo elhasalt a fűben s úgy nevetett, hogy még a véknya is
megfájult.</p>
<p>– Ez praktikus kivánság! – nyögte végül szemét törülgetve.</p>
<p>Kubot állítólag azért szuperálták ki a katonaságtól, mert nem
volt elég hosszú nadrág a számára.</p>
<p>Egy kicsit pihentek. Csönd volt az erdőségben, csak a lomb
susogott, a madarak énekeltek és a sodronypálya vaskutyái
csikorogtak a fejük felett.</p>
<p>Máté elnézte, hogy repülnek a kifeszített hosszu dróton a kis
vastargoncák, amelyek a hegyről leszállítják a völgybe, a város
végén levő vasgyárba az ércet.</p>
<p>– Még ilyet sem láttak mifelénk, – <span class=
"pagenum"><a name="Page_118" id="Page_118">-118-</a></span> mondta.
– Hej, ha elmesélem eccer otthon, hogy egy szál dróton ezer mázsa
vasat lehet elvinni akár a világ végire!</p>
<p>– Hát bizony! – szólt Kubo.</p>
<p>Máté tovább nézelődött.</p>
<p>– Azon kellett volna feljönnünk a bányába! – mondta. – Vagy azon
kéne hazamenni!</p>
<p>Kubo nagyot nevetett.</p>
<p>– Hogy az embert csak megbüntetik, csak becsukják!</p>
<p>– Csak!? – nevetett Máté, – az nem nagy baj.</p>
<p>– Nem bizony! Csak egy kicsit! – vidámodott el Kubo – De
siessünk, – tette hozzá, – mert mindjárt dél lesz. Nem tudunk estig
végezni, pedig az szabály, hogy a bányatelepen pünkösd előtt
végezni kell, mert levonják. Így is nem jöhetünk vissza csak regel,
mert écaka nem jön fel a hold és sötétbe ilyen hosszú úton nem
lehet meni erdőbe, mert megesznek a medvék.</p>
<p>– Az bizony nem volna praktikus! – viccelt Máté.</p>
<p>Kubo felkacagott.</p>
<p>– Nem bizony! De az praktikus, hogy telepen van fürdő,
bányászoké. Jól meg lehet fürdeni este. Megborotválkozni, van
borbély, csak öt krajcár egyszer borotválni. Bizony, <span class=
"pagenum"><a name="Page_119" id="Page_119">-119-</a></span>
barátocskám. Regel aztán, mihelyt virad, jönni visza. Elegánsan.
Aja!</p>
<p>Felállott s hallgatva mentek tovább. Máté türelmetlenül várta,
mikor lesz már vége a hosszu útnak, Kubo nyugodtan, egyenletesen
lépegetett a szép völgy oldalán, mint az öszvér.</p>
<p>– Holnap lesz nekem boldogság, – szólalt meg végre s egész arca
elérzékenyedett. A menyasszonyára gondolt s nem birta megállani,
hogy ne beszéljen róla.</p>
<p>Máté hallgatott. Szinte megcsillant a szeme előtt a Kubo
menyasszonyának lenszőke haja, kék szeme, üde piros arca.</p>
<p>– Hogy botlott beléd az a lány? – kérdezte s elkedvetlenedve
pillantott a társára.</p>
<p>– Ilyen kicsi óta ismerem! – szólt Kubo s megmutatta,
mekkorácska volt a lány, mikor ő megismerte.</p>
<p>– Szép lány, – mondta Máté.</p>
<p>– Szip, – szólt meggyőződéssel Kubo.</p>
<p>Hallgattak, aztán Kubo beszélni kezdett:</p>
<p>– Bárátocskám, én csak egy kis kominyár inasocská voltam, az ő
papája meg a mester. Nagyon komisz ember volt. Ajaj. Én mindjárt
megszerettem az Evelinkát, mikor még csak ojan kicsike volt. De nem
is mertem kérni az apjától, nem adta volna nekem… Ajaj. De csak
maratam neki segéd, mindig. Nem mentem <span class=
"pagenum"><a name="Page_120" id="Page_120">-120-</a></span> sehova,
még csak Szombatba se, Miskolcra se, Kassára se, Budapestre se,
pedig szerettem volna mindig, mert az nagyon praktikus, utazni és
tanulni sokat. Ajaj, én csak maradtam és mindig csak akartam, hogy
megkérek kezét, de nem mertem, mert nem adta volna nekem. Tizennégy
esztendő óta csak mindig várok, mikor szabad megkérni Evelinka
kezét. Akor tavaj pünkösdkor meghalt mester, akor monta
mesteraszonka; Kubo, csak te maradj it, csináld továb dolgot, ha
téged megválasztanak ujesztendőbe kominyárnak, neked adom
Evelinkát. Én mondtam; jó kérem, maradok itt. Újévkor nem
választottak meg, csak helyettesnek, azt mondta a polgármester,
mihelyt meglesz esküvő, megválasztanak, mert azt akarják, hogy az
Evelinka férje legyen a kéményseprő mester, osztán ha engem
megválasztanak, akor én nem veszem el az Evelinkát. Ajaj! Hogy én
nem!… Mondtam mesteraszonkának, akor ű mondta: te csak maradj itt
Kubo, ha letelik a gyászév, neked adom az Evelinkát. Mert addig ő
kapja a fizetést. Én csak helyettes vagyok, de az nekem
mindegy.</p>
<p>Előre hajolva neki dült a hegyoldalnak, amelyre felkanyarodott
az út. A Máté homlokán kidagadt minden ér s villogott a szeme.</p>
<p>– Holnap, pünkösdkor letelik a gyászév <span class=
"pagenum"><a name="Page_121" id="Page_121">-121-</a></span>
barátocskám, – mondta Kubo – megtartjuk az eljegyzést, az lesz
elegáns barátocskám!</p>
<p>Máté forrt és tüzelt. Szerette volna mellbe taszítani ezt a nagy
lapos tót fiút, hogy hetet hemperedjen lefelé a hegyen. Ennek jut
az a remek kis lány? Meg az a jó állás!</p>
<p>Neki is jó lenne az!</p>
<p>Most egyszerre tudta, hogy sohasem látott olyan fehér bőrt.
Olyan szőke hajat, kék szemet…</p>
<p>Jó lehet azt az arcot megcsókolgatni!…</p>
<p>Oldalt pillantott a társára, ki fejlesütve vágta a hegyet
sarkával s ment mint egy állat. Ez a medve, ez tappadjon rá a nagy
nyávvadt szájával arra a barackvirágszin arcra!…</p>
<p>Mit! Ennek a kezéről ne tudná elütni azt a lányt! Hiszen most is
jobban kedveli, mint a Kubo komát. Hátha még egyszer egy este
megölelgethetné a kapuban, mint otthon szokás! Otthon, ahol a szép
kéménykotrót úgy emlegették, mint az ördögöt…</p>
<p>Milyen fehér a lába… Mint a hó… A teste is bizonyosan!…</p>
<p>Hogy is vón az, ha ő nem menne haza. Hanem itt felcsapna
kominyárnak! Készen várja egy gyönyörűséges asszonynak való, meg
egy jó állás… Otthon legfeljebb asszonyt kapna ilyen könnyen.
<span class="pagenum"><a name="Page_122" id=
"Page_122">-122-</a></span></p>
<p>Mikor Kubóval bement a bányatelepen az irodába, hogy az
ellenőrző könyvet bemutassák, már úgy figyelt, mintha a maga
üzletébe akarna beletanulni.</p>
<p>Csak akkor kedvetlenedett el, mikor látta, hogy az urakon kivül
senki sem tud magyarul, hát ő egész életében idegenek közt legyen?
Súlyos gonddal bírálta a jővőt… Hátha otthon is lehetne kapni
állást. Ott is halandók az emberek, kidülnek az öreg mesterek és
mostanában kevés a kéményseprő… Pláne a világlátott! aki annyit
hazudik, amennyi kell.</p>
<p>Nem is volna bolondság, valahogy becsempészni magát egy
vastaligába a sodronypályán s még ma este visszamenni a városba.
Úgy elcsavarná a lány fejét, hogy sohase igazodna helyre…</p>
<p>Ettől kezdve vígan fütyörészett és hamisan kötődött a tót
asszonyokkal, akik egy cseppet se haragudtak a magyar
csipkelődésekért. Ha a szavát nem értették, a kezét megérezték s
ezen a nyelven is el lehet diskurálni.</p>
<p>Mért ne vihetném haza a menyecskét!… Ej, hogy megcsudálnák a
fehér asszonyt! Milyen híre lenne a fehér kéményseprőnének! El is
viszem… Hadd repedjen a szíve az otthoni lányoknak!</p>
<p>Csak egy dolog nem tetszett neki. Nem <span class=
"pagenum"><a name="Page_123" id="Page_123">-123-</a></span> látott
sehol szép asszonyt. Ezek a tót asszonyok hamar vénülnek – mondta
magában s nagyot gondolt rá.</p>
<p>– Legokosabb lesz leszakítani, oszt meg van. Hadd kösse be a
fejét a bolond tót fiú, éljen vele hóttig… Van neki babája otthon,
Jászbaráton! Az nem ilyen cukrászkisasszony, de tűzről pattant
menyecske lesz még hatvan éves korában is… Ej mit! Haza kell ma
jutni a fehérlányhoz… A mai este az övé…</p>
<p>Pompásan galád tervek és ötletek jártak a fejében… Lánynak
szabad hazudni! Vőlegénytől a menyasszonyt elcsábítani virtus! Ha
nem is igaz, amit Kubónak füllentett, itt az alkalom, hogy ezt is
megpróbálja.</p>
<p>Mikor dolgát alkonyatra elvégezte, látta, hogy jön a Kubo érte.
Kapta magát, elbújt, megszökött. Bokrok mögött lappangva, a házak
sarkában kezdődő erdőben suttyongva elillant s megkereste a
sodronypálya vonalát. Magas oszlopok tartották a drótkötelet,
amelyen a vastargoncák surlódva futottak. Felmászott egy ilyen
létraforma oszlopon s belelopta magát egyik csillébe. Örömmel
látta, hogy üres a targonca, csak néhány téglát talált benne, meg
egy csomó zsákot. Gyönyörüség lesz ezen repülni Ilosváig! Kellemes
ringással repült ki a csille a legveszedelmesebb szakaszon. A völgy
fölött <span class="pagenum"><a name="Page_124" id=
"Page_124">-124-</a></span> olyan magasan járt, hogy már nem
építhettek alá támaszt. Két hegycsúcs közt úgy úszott fenn a
levegőben, mint a sólyom.</p>
<p>– Ha elmondom el sem hiszik, hogy repülve mentem a tót babámhoz!
– kacagott Máté, s lenézett a völgybe.</p>
<p>Ebben a percben a telepről hatalmas búgást hallott. A gépek
fütyöltek. Este volt, megállott a munka.</p>
<p>A csille elkezdett megcsendesülni.</p>
<p>– Tyhű Atyaisten! – ordított fel Máté, – még megáll!</p>
<p>Eltalálta. Megállott az egész sor csille. Úgy lógtak a
levegőben, mint a feltűzött gombok a zsinóron.</p>
<p>Máté megdermedve kapaszkodott meg a csille vasában.</p>
<p>– Hát én most már mit csinálok!</p>
<p>Nem volt aki feleljen rá. A völgy husz öl mélyen feküdt alatta,
a legközelebbi láb, amely a földről felnyúlt a sodronykötélig,
rettenetes távol, oda egy szál dróton elmenni nem lehet.</p>
<p>– És holnap vasárnap! – kiáltott Máté észbekapva. – Dehogy!
Pünkösd!… Kettős ünnep!… Segítség! Segítség!</p>
<p>A hangja berikoltotta a hegyoldalt, távoli sziklákról gyenge
visszhangja is hallatszott. <span class="pagenum"><a name=
"Page_125" id="Page_125">-125-</a></span></p>
<p>Mit ér. Bánatosan dült a csille fogantyújának: itt ünnepel már
ő!</p>
<p>Gyorsan sötétedett. Lenn az úton bányászok jöttek lefelé a
hegyről, égő kahanyecet lóbáltak a kezükben. Valamelyik észrevette
Mátét a csillében s elkiáltotta magát:</p>
<p>– Csert!… Ördög!</p>
<p>Csoportokba verődtek, úgy bámulták az ördögöt fenn a
vaskutyában, s borzadva mentek át alatta, sűrűn hányva a keresztet,
bár mind luteránusok voltak, hogy valamelyiknek nyakába ne vesse
magát.</p>
<p>De Máté nem vigasztalódott ezen.</p>
<p>Azon sem, mikor a keserves, hosszú hüvös éjszaka után a friss,
dermesztően harmatos hajnalban a madarak énekére feleszmélt és
lenézett a földre, egy másik fekete ördögöt látott szaporán
ballagni; a társát.</p>
<p>Savanyúra húzta a száját, de meggondolta, hogy szomoru
kéményseprőt még senki sem látott, hát ő lásson először és saját
magát? Olyan nincs! S hatalmasan rákezdte a nótáját:</p>
<p>– Én vagyok a füsti fecske!…</p>
<p>Kubó majszter felpillantott, honnan az ég tetejéről hallja a
hangot s megismerte a kollegáját.</p>
<p>Először szóhoz se tudott jutni az ámulattól. Aztán elkezdett
nevetni: <span class="pagenum"><a name="Page_126" id=
"Page_126">-126-</a></span></p>
<p>– De az nagyon elegáns hely! – kiáltott fel.</p>
<p>– Nagyon elegáns! – rikoltotta vissza keservesen Máté.</p>
<p>Kubó leült a földre, mert ilyen jókor reggel éhgyomorra nem
birta a kacagást. Azután újra felkiáltott:</p>
<p>– És hogy az igen praktikus utazás!</p>
<p>– Hej, de még milyen! – mondta Máté.</p>
<p>Kubó a szemét törülgette két tiszta kezefejével, amit az este
olyan alaposan megsúrolt, hogy elmehetett volna vele péklegénynek.
Az arca is úgy világított ki a fekete kámzsából, mint a hold.</p>
<p>– Tisztelem a menyasszonyodat! – szólt le fanyarul Máté. – Mond
meg neki, tegyen félre egy darabot a menyasszony-kalácsból.
Megérdemlem tőle!</p>
<p>– Igen barátocskám! – szólt Kubo s abban az percben elfeledett
minden rettegést, amit az éjszaka kiállott.</p>
<p>Azután, mikor útrakelt, boldogabban lépkedett, szinte röpködött,
kacagott, fütyörészett, mint a madarak. Tizennégy év óta az éjjel
gondolt legelőször arra, hogy olyan eset is eshetik, hogy valaki
elhóditja tőle az Evelinkát…</p>
<hr class="chap" />
<p><span class="pagenum"><a name="Page_127" id=
"Page_127">-127-</a></span></p>
<h2>VERA</h2>
<p>Ha száz keze lenne, mind tele volna dologgal. Vacsorát főz az
urának, meg a mezei munkásoknak, amellett ellátja az udvari
éheseket: a hizókat, a kondáról hazajövő malacokat; a tehenet
beköti, sós korpát ad elé, megfeji s még ezt a büdös kotlóst is
örökké hessegetni kell, mert ez úgy bekapott a konyhába! Nem akar
már elülni a cudar, pedig ideje, este van.</p>
<p>Vera, a fiatal asszony, boszorkánynak is beválna, minden
segitség nélkül végzi a háromnak való munkát. Persze, mert inkább
százfelé szakad, minthogy segítséget vegyen maga mellé. Meghalna
bele, ha négy-öt forintot kellene fizetni egy lánynak; meg a
kosztját! meg a piszkát látni! meg a mérget nyelni vele! Inkább
tizszer megtesz valamit, mint egyszer mondja. Csak így a legjobb;
az van jól, az megvan, amit az ember maga tesz.</p>
<p>Pedig minden rettenetes nagy dolga közt legnagyobb a kis fián
való gondja.</p>
<p>Ott sündörög körülötte a csöpp, vékony <span class=
"pagenum"><a name="Page_128" id="Page_128">-128-</a></span> kis
fekete gyerek. Szakasztott olyan, mint az anyja, tisztára mintha a
szeméből ugrott volna ki. Szinte ijesztő a nagy hasonlóság, a
tejfehér arcbőr, a csudálatos nagy fekete szemek, az összes
vonások. Nem is olyan, mint az anyja volt kislány korában, hanem,
amilyen most, csak gyerekké fiatalítva. Csupán a nézése, mozgása
más; a pillantása lágy és bámészkodó, nagy szeme talán még nagyobb,
mint az anyjáé, nem villog élesen és erélyesen, hanem
el-elszórakozik, megcsudál; odavilágít, ahova néz.</p>
<p>Ez az idegenszerüség izgatja, rémítgeti az anyját. Vera imádja a
gyerekét, jobban mint a szentképet a hivője. Önmagát szereti benne,
a saját testét látja, rajongja körül s megretteg, ha ezek az idegen
nézésű szemek rávetődnek. Mondják, hogy a túlokos gyerek meghal s
Vera mindennap végig-végig reszket ettől a sejtelemtől. Nem meri
hinni, hogy ez az ő törékeny, gyönge, okos fia emberkort érjen. Nem
engedi az Isten, hogy angyalok nőjjenek a földön. A szomszéd
birkás, vásott, szeplős kölykei, azok meg fognak nőni s lesz
belőlük tömlöc tölteléke, de ez az ő kicsi szentje, ez nem ér nagy
kort.</p>
<p>Ha ez a gondolat rájön, lecsap kanalat, sajtárt s ott, ahol van,
konyhában, udvaron <span class="pagenum"><a name="Page_129" id=
"Page_129">-129-</a></span> csak ölbe kapja a szoknyájába
kapaszkodó gyereket, szenvedélyesen öleli magához és felkiált:</p>
<p>– Eggyem, pettyem, mi lenne belőlem, ha te nem volnál!…
Urjézusisten belepusztulnék!</p>
<p>Aztán leteszi a földre elbámuló kis fiát, mint a himes tojást és
rohan tovább a dologgal, mint az őrült.</p>
<p>Az utóbbi időben rettenetes csapásokat hozott az élet. Az apja a
télen kiment a Tiszára jeget fuvarozni. Lékbe esett, odahalt.</p>
<p>Alig ocsudtak fel valamennyire a borzasztó eset után, a
nagylegényöccse a pisztolyát tisztogatta. Egy golyó volt benne,
elsült, sziven találta a fiút, rögtön vége volt.</p>
<p>A temetés csunya, esős, hideg tavaszi napon folyt le, a másik
öccse megfázott, meghült, kilencednapra kiteritették.</p>
<p>Kisértetek jártak. Verának már senki férfivére nem volt, csak a
kicsi fia, ez a különös nézésü gyermek, akit parányi korától kezdve
halálra szánt a világ, mert ugy sincs benne élet. Ha olyan őrült
sok dolga nem volna, megháborodna ettől a gyerektől és ha ez a
gyerek nem volna, meg a dologtól.</p>
<p>Már reszket, ha a falevél libeg, nem a halál szele jön-e? Ha a
butor megreccsen, elijed, mi rosszat jelent? Ha a kiskapu
becsapódik, a <span class="pagenum"><a name="Page_130" id=
"Page_130">-130-</a></span> szivverése is megáll, nem gyászhírt
hoznak-e megint?</p>
<p>– Eggyem, pettyem, ha itthagysz, utánad megyek.</p>
<p>Csak legalább még egy gyereke volna, hogy több nyugodalma lenne:
egyik csak megmarad! De ahogy a fiacskája nevető nagy szemébe néz,
gyülölködve pillant körül, azt az <em class="gesperrt">idegen</em>
gyereket nézi ki innen, aki itt sincs, de ha itt volna,
megkárositaná ezt az eggyét, akitől elvenné a szive felét, a birtok
felét, minden nyalánkság, minden becéző kedvezés felét!</p>
<p>Nem, nem kell másik! S halálra csókolja az egyetlent, aztán
dolgozik szakadásig és emelkedik a szive, hogy a fiáért teszi. Ha
már nem adott neki az Isten azt, amit minden komisz kolduskölyöknek
megadott, erős, tüzes vért, kapjon a szüleitöl vagyont, segítséget,
hogy könnyű legyen az élete. És boldogan nézi Vera a hizók jó
étvágyát, a bornyuk fejlődését, a buzaár emelkedését, ez mind az ő
fiának pótol egy-egy parányi tüzes vércseppet. Akinek pénze van,
betegen is jobban megél, mint az egészséges koldus. De meg aztán
nem is beteg ez a szent csöppség, csak olyan nyápic. Majd kiforrja
magát, majd erős lesz, ha megnő. Az lesz csak a dicsőség, ha neki
nagy, derék fia lesz, aki az <span class="pagenum"><a name=
"Page_131" id="Page_131">-131-</a></span> ő ábrázatával, az
anyjáéval, jár-kél a világban és mindenki tiszteli, becsüli,
mindenkinek parancsol, mert az anyja nemcsak testi alakját, de
drága nagy vagyont is hagyott rá.</p>
<p>– Eggyem, pettyem, megváltó kis Krisztusom!</p>
<p>Megjöttek a munkások a mezőről. Lerakják a villát, gereblyét,
vigan köszönnek, sorra letelepszenek a tornác gerendájára, mint a
varjak a barázdán. A vacsorát kitálalja a gazdasszony az eperfa
alatt a tőkeasztalra; fölrebbennek s körülülik.</p>
<p>A gazda, mintha nem nem is volna, csendesen jön-megy, leül
közéjük s ott eszik velük. Vera a konyhában terít a kis fiának a
tulipános asztalon, urasan, porcellán-tányérban ád neki. A
gyereknek nem kell. Menne az apjához.</p>
<p>– Egyél, kis fiam. Mi kell? Combocskája, lábacskája: a jó kis
sarkantyúja?</p>
<p>– Édes apám gyüjjik ide.</p>
<p>– Hé! Hallod! gyere be. Gyüssz má?</p>
<p>Az apa, nagy, erős, szőke ember, telt, hizásra hajló testü,
csöndes mozdulatu, föláll, bejön.</p>
<p>– Mi kell nó!…</p>
<p>– Édes apám üjjík ide.</p>
<p>– Jó van no, te tücsök, te! brrr!… Na gyer az ölembe. Igy ni,
Katonásan ülj! Milyen huszár leszel!… Na hát mit csináltál máma…
<span class="pagenum"><a name="Page_132" id=
"Page_132">-132-</a></span></p>
<p>– Éds apám?</p>
<p>– No,</p>
<p>– <em class="gesperrt">Mit</em>!?…</p>
<p>– Mi az a <em class="gesperrt">mit</em>?</p>
<p>– Tudja!</p>
<p>– Tudj’ a kánya.</p>
<p>– De tudja kee.</p>
<p>– Mit?</p>
<p>– Azt, hogy <em class="gesperrt">mit</em>…? – A gyerek az apja
fülébe sug, de csak a szája mozog, szót nem mond. Hanem az apja
azért tudja, miről van szó.</p>
<p>– Csak nem azt, hogy <em class="gesperrt">mit</em> hoztam
neked?</p>
<p>– De.</p>
<p>– A mezőről?</p>
<p>– Öhö.</p>
<p>– A zsebemben?</p>
<p>– Öhö.</p>
<p>– Ezt ni: bbakk! – fügét mutat s megijeszti. A gyerek hahotázva
kacag.</p>
<p>Vera irigyen, mérgesen néz oda. Vele egész nap el van a gyerek s
egy hangja sincs. Ha az apja közelébe kerűl, majd felveri a házat a
hangja.</p>
<p>Egy darabig tűri, hallgatja a játékot. Addig nem szól, mig
látja, hogy a gyerek eszik, de mikor az jóllakott s elkezd szelesen
ugrálni, mintha kicserélték volna, Verában nem áll <span class=
"pagenum"><a name="Page_133" id="Page_133">-133-</a></span> tovább
a harag, rászól ridegen, parancsolva az emberére:</p>
<p>– No mi lesz!</p>
<p>– Mi lenne?</p>
<p>– Nagyon szeretem az ilyeneket!</p>
<p>– Mit?</p>
<p>– Ide csődíti a félfalu lánynépét, hogy megcsinálja nekik a
dörzsölőt, aztán mikor be kell állítaní, itt játszik. A gyereknek
is kiveri az álmot a szeméből. Pedig tudhatná, ha egy csepp esze
van, hogy álmában nő a gyerek. Há mi lesz?</p>
<p>– Mi? Megyek, beállítom a dörzsölőt a lyányoknak.</p>
<p>– Osztán megmondja nekik, hogy az én szöszömet tegyék be
elsőnek. Annyit csak megérdemlek tőlük, amiért itt türöm azt a
csürhét. De jól csinálják meg mert visszaadom nekik…</p>
<p>Az ember barackot nyomott a fia fejére, aki egy utolsót
kacagott, azután elkomolyodott megint s merengve nézett ki a konyha
nyitott ajtaján a sötét udvarra, a csillagos égre.</p>
<p>Az anyja szomoruan nézett rá.</p>
<p>– No babukám, kis pettyem, tentikélni, csucsukálni? Aludni fog a
jó fiú? Szépet fog álmodni? Jaj de milyen szépet! Milyen gyönyörüt!
És reggelre nagyot nő, de milyen nagyot!… <span class=
"pagenum"><a name="Page_134" id="Page_134">-134-</a></span></p>
<p>Igy mizserálgatva levetkeztette, lefektette bent a házban, a
maga ágyába s ott volt vele, míg el nem aludt.</p>
<p>Aztán gyorsan elmosta a rengeteg edényt, amivel egy lompos
szolgáló éjfélig, vagy tovább égetné a lámpát.</p>
<p>– De hol van az az ember! – figyelt fel. Kivülről dalolás
hallatszott. Lent a kert elején, a csürnél már folyt a különös
tiszaháti kenderdörzsölővel a munka. Harminc-negyven lány és legény
hajtotta a vendégoldalrudból csinált tekerőt, körbe-körbe, a
dörzsölőgép körül. Pompás nyáréji mulatság ez; folyt a nóta, a
játék.</p>
<p>– Hol az istenfenéjében van már az az ember. Már ott kell neki
ácsorogni; a lyányok körül kell neki szaglálódni!</p>
<p>Kiállott a tornácra s hangosan lekiáltott feléjük.</p>
<p>– János, János!</p>
<p>Odalent egy lány szemtelenül az arcába kacagott a gazdának, aki
hátratett kézzel, szótlanúl, vágyakozva nézte a cicázó fiatalságot.
Neki ebben sose volt része. Annak idején őt, az első gazdafiút, nem
eresztette ide az anyja, mióta meg házasember, a felesége.</p>
<p>– Gazduram, hijják – szólt a huncut lány.</p>
<p>A nagy, puha, szőke ember boszusan indult föl az udvaron.
<span class="pagenum"><a name="Page_135" id=
"Page_135">-135-</a></span></p>
<p>A felesége a tornácon várta.</p>
<p>– Gyere mán befelé! Feküdni! – pattogott rá.</p>
<p>Bement. Becsukták az ajtókat.</p>
<p>Odabent a gazda lelökte a lajblit, lehuzta a csizmát s megállott
az ágy előtt.</p>
<p>– Hát ez a gyerek mán mindig itt alszik!… – mondta
fogcsikorgatva – ha egyszer megharagszok!… –</p>
<p>– Tudod, hogy kitörné a nyavalya a drágámat, ha nem érezne maga
mellett… – szólt ridegen rá az asszony.</p>
<p>– Hát engem kitörhet? azt nem bánod?</p>
<p>– Feküdjön csak lefelé. A helyére! – parancsolta az asszony,
mint az állatszelidítő, ráfüggesztvén sötét, nagy szemeit a maga
fenevadjára.</p>
<p>A vaskos, rőt emberállat meghunyászkodott s morogva huzódott a
másik sarokba, a gyékényágyra. Levágta rá magát s mormogott:</p>
<p>– Egye meg a fene ezt az életet, hogy az egye meg…</p>
<p>Befordult a falnak s a másik percben elaludt.</p>
<p>Vera pedig eloltotta a lámpát s odasimult a gyermekéhez; lázas,
megfojtó, tébolyodott szeretettel ölelte magához.</p>
<p>– Eggyem, pettyem, édes mennyországom!</p>
<hr class="chap" />
<p><span class="pagenum"><a name="Page_136" id=
"Page_136">-136-</a></span></p>
<h2>A VÉGEK JULIJA</h2>
<p>Juli fölébredt s a mai lakodalomra gondolt, ahol nyoszolyólány
lesz. Azután Tót Jóskára, aki elsővőfély. Édesen elmosolyodott. Hát
ő, a kis Juli még tán táncolni is fog az apja haragosával, aki
világcsufságra minden esztendőn learatja az ő szőlőjüket Péter-Pál
éjszakáján.</p>
<p>Aztán eszébe jutott minden s szeliden ujra elszunnyadt.
Egyszerre csak fölrezzent az apja mozgására.</p>
<p>A szobában még koromsötét volt, csak az ablakban derengett
világos folt a muskátlik között.</p>
<p>– Mi a? – szólalt meg álmosan, nyögdécselve az anyja.</p>
<p>– Hol a botom? A rézcsákányos.</p>
<p>Juli végigreszketett nyári takarója alatt. Az anyja ijedten
felült.</p>
<p>– Mit akar kend. Hova megy?… – Semmi válasz. – A szőlőbe?…</p>
<p>– Oda. Péter-Pál éjszakája van. Ma megfogom azt a bitangot.</p>
<p>– Jaj istenem. Vót lelke, nem tette meg! <span class=
"pagenum"><a name="Page_137" id="Page_137">-137-</a></span></p>
<p>– Vót nekem, mikor öt pengőt igértem a csősznek, ha
megfogja.</p>
<p>– Öt pengőt?</p>
<p>Csönd lett. Juli ijedten szorította gyenge bordácskáira a
tenyerét. A szive olyan hangosan kalapált, félt, meghallják.</p>
<p>Az apja meglelte a botot, nagyot koppantott vele a pádimentumon
s kitört:</p>
<p>– Csak a kezembe adja az én teremtőm. Nem virtuskodik velem
többet a pántlikás legény. Adok én neki szőlőt. Adok én neki
virtust. Majd megszüreteltetem Péter-Pálkor. Csak harmadszor is
megcsufoljon!</p>
<p>Nagyott vágott botjával újra s kiment.</p>
<p>– Apjuk, – kiáltott utána a felesége sírósan – apjuk. Bolondot
ne tegyen. Vigyázzék. ’Sz má nem kendhez való a’. Jaj, ne tegye
hozzá magát. Hajja!…</p>
<p>De az öreg becsapta az ajtót, hogy majd leszakadt a ház s
elment.</p>
<p>Juli pedig úgy fülelt összegombolyodva lányos, keskeny
nyoszolyájában, mint a megijesztett sündisznó.</p>
<p>Az édesanyja elkezdett vackolódni az ágyában, hogy a
nagyanyjáról maradt butor nyikorgott-csikorgott, ő meg a száján is
alig mert pihegni szegényke.</p>
<p>Hogyisne mikor ő még olyan kis lány, aki <span class=
"pagenum"><a name="Page_138" id="Page_138">-138-</a></span> előtt
az édesapjánál nincs okosabb, erősebb, hatalmasabb ember. De aki
mégis olyan nagy lány már, hogy azt a „pántlikás legényt“ s éppen
azt, a tulajdon apjánál is többre tartja. És épp ezeknek kell
összeakaszkodni.</p>
<p>Uram bocsá’, még ráolvassák a tizparancsolatot.</p>
<p>Ez a nyári szőlőaratás, ez vette meg a lelkét. Ez olyan fura
história, hogy a mesébe való, ott se hallott különbet. Az elejére
nem is nagyon emlékszik. János bátyját megverte Tót Jóska, miért,
miért nem, tudja is ő, akkor még kis iskolás leány volt, felőle
akárhogy lehetett. De e miatt az apja becsukatta a legényt pedig a
keresztfia volt, hát nem lett volna jussa rá; hisz ami esett, a
családba esett.</p>
<p>Akkor kezdett ügyelni, mikor Tót Jóska hazajött s azt fogadta,
hogy minden esztendőn levág száz tő szőlejét Vég Andrásnak, amiért
becsukatta.</p>
<p>Ez megtetszett neki. Ezen kacagott magában. Persze neki nem fájt
az apja szőleje.</p>
<p>Hát még mikor azzal jött haza a csősz, hogy meg is történt! A
száz tőke porba van.</p>
<p>Julinak határozottan imponált ez a tett s örült, hogy nem
lehetett rábizonyítani a legényre semmit.</p>
<p>Attól kezdve mindig leste a csitri lány, <span class=
"pagenum"><a name="Page_139" id="Page_139">-139-</a></span> a
baglyas gyerek, a sovány kis semmi teremtés, a daliás legényt, aki
félméter hosszú pántlikát viselt a kalapjánál. Beszélték, hogy
kétszer egy lánytól nem vett el rá pántlikát. Mert csak az ő ángyát
szereti ma is, akit János bátyja elvett, mig Tót Jóska odavót.</p>
<p>Ez mind tetszett Julinak. Minden tetszett néki, amit a nagy
legény tett. Úgy látta, hogy olyan helyrelegény nincs több a
faluban. De még a vásárba se látott párját, amikor bent jártak.</p>
<p>Másik esztendőn már alig várta Péter-Pált, amikor a
szőlőaratásnak meg kellett lenni. Félt, hogy elmarad. Kimondta
magában, hogy ha meg nem teszi, akkor hitvány ember.</p>
<p>Nem volt hitvány ember. S Juli, ahogy nyurgult, egyre jobban
legeltette a szemét a legényen. Még a templomban is mindig
fellesett a karba s éneklés alatt a jó Isten szava helyett a Tót
Jóska hangját kereste ki a sokféle hang közül.</p>
<p>Már még olyanfélére is gondolt az idén, hogy maholnap nem lesz a
faluban lány, aki pántlikát ne adott volna a Jóska kalapjához: ő rá
kerül a sor. S valahányszor új pántlikát font a hajába, elébb
mindig megtűzte, mintha kalapra szánná s meglengette, hogy is
repülne az a Jóska kalapjánál. <span class="pagenum"><a name=
"Page_140" id="Page_140">-140-</a></span></p>
<p>Szót nem váltottak soha, de még ha szembe találkoztak is, Juli
mindig fölvetette a fejét s érenézett, mintha nem akarná
meglátni.</p>
<p>S megtörtént a mult napokban a csoda hogy Julit, akit senki se
látott meg a világon, Tót Jóska megszólitotta nyilt utcán, mikor
rendes módján gőgösködve sasirozott el mellette.</p>
<p>– Hej, kis lány, – szólt rá – csak nem haragszol rám, te
háromzuzzáju. Lám csak, jó hogy látlak, már elfelejtkeztem vóna
rólatok…</p>
<p>Juli majd elszédült s egy szót sem birt kinyögni. Tovább ment,
csaknem szaladva.</p>
<p>Azóta se élő, se halott nem volt, mindig erre gondolt. Iszonyuan
restelte magát, hogy nem vágott vissza. Nem is sejtette ugyan, mi
az a „háromzuzzáju“, de biztosra vette, hogy olyan borzasztó nagy
gorombaság, amit nem lett volna szabad eltűrnie.</p>
<p>Ez már nagyobb sértés, mint a szőlőaratás. Csak úgy főtt a vére,
hogy tromfolja meg érte a legényt.</p>
<p>Az is igaz, hogy egy kicsit büszke is volt rá. Dehogy kicsit.
Nagyon. Borzasztóan.</p>
<p>Ő róla jut eszébe a bosszú! Hisz akkor neki szól! Érte teszi! Az
ő kedvéért! Őt tromfolja meg vele! Ő vele harcol!… Hisz akkor ő,
Juli, a Végék Julija, nagy lány! <span class="pagenum"><a name=
"Page_141" id="Page_141">-141-</a></span></p>
<p>S mikor erre gondolt, táncra perdült és mindent felforgatott,
amihez hozzáért.</p>
<p>S reszketett, hogy mégis lemond a legény a harmadik
szőlőmetszésről. Micsoda megaláztatás lenne az ő reá. Szerette
volna, ha ujra találkoznak. Százféle goromba szót forgatott
magában, amit a fejéhez vágott volna a hires legénynek, csak azért,
hogy istenigazában megdühítse. Azért még sem mert kimozdulni
hazulról, mert jól érezte, hogy megint az inába szállna a
bátorsága, ha ujra szembe jönne rá a legény.</p>
<p>Milyen égi szerencse, hogy ő csak ilyen semmi kis Juli, akivel
senki sem törődik. Legalább nem látták meg a nagy tünődését. Bezzeg
ha „Juliska“ volna, akkor mindenki becézné, vigyázná; vagy akár ha
„Julcsa“ lenne is, szemet szurna akárkinek. De hát egy Juli azért
Juli, mert ő csak olyan haszontalan kis teremtés, aki nem tünik
szemébe senkinek, nevet se adnak neki.</p>
<p>Pedig ha tudnák, mi minden forr ennek a hókaképü lánykának a
lelkében, bizonyosan többet néznének rá, az anyja is többször
pirongatná s többször dicsérné meg.</p>
<p>Julit most, e percben, igazán a hideg rázta az ágyban. Látta,
hogy az apja mennyire fel van indulva. Ha azok ott találkoznak,
abból <span class="pagenum"><a name="Page_142" id=
"Page_142">-142-</a></span> halál lesz. S véres képek tódultak a
szemére. Magamagát tette felelőssé.</p>
<p>Istenem, mér is volt ő olyan kevély. Most mi baj se lenne.
Jóskának eszébe se jutott volna a szőlő.</p>
<p>S kiszaladt a száján egy sóhaj:</p>
<p>– Szegény Jóska.</p>
<p>Már egész világos az ablak;</p>
<p>Kint kongó lépések. Nyilik az ajtó s belép az apja. Mogorván.
Dühösen.</p>
<p>– No. Apjokom. Baj van?</p>
<p>– Baj.</p>
<p>– Jaj istenem, istenem. Jaj teremtő szent atyám.
Jehovaszüzmáriám! Learatta?</p>
<p>– Le.</p>
<p>– Jaj, de legalább kitekerted a nyakát.</p>
<p>– Nem fogták meg.</p>
<p>– Ó te ember, ember! Ó a drága szőlő. Ó a gyönyörü szőlő. Ó hogy
a főd sijjeszsze el a pokolra valót. Mit mond a csősz?</p>
<p>– Azt, hogy minek van haragosom.</p>
<p>Az öreg asszony felkelt, szoknyát kapott s elkezdett a házban le
s fel szaladgálni és fejére kulcsolt kézzel jajveszékelt.</p>
<p>Juli meg, a kis gonosz, a kis lelketlen elkezdett kacagni. Volt
esze, nem hangosan, csak úgy befelé. A szivével, nem a szájával.
Olyan büszke lett, olyan kevély lett arra a pántlikás legényre!
<span class="pagenum"><a name="Page_143" id=
"Page_143">-143-</a></span></p>
<p>Hamar felkelt, felöltözött s ki a kert lábjába! Ott egy
kenyérdagasztás idejeig kacagott, kacagott tiszta szivéből.</p>
<p>Akkor aztán igen szomorú arcot öltött s felment hallgatni a
jajgatást, panaszt.</p>
<p>Tele volt a ház a szomszédokkal. Hullt az áldás a pántlikás
kalapra.</p>
<p>Mindenki tudta, hogy ő volt s azt hányták vetették éppen, hogy
nincs mód a boszura vele szemben. A János nem tehet semmit. Az már
házas ember s most is másképen van a felesége. Az öreg se tehet
semmit. Más se. Persze, ha volna még egy arravaló legényfia…</p>
<p>Ez a beszéd szöget ütött a Juli fejébe. Hiszen, ő tudja
legjobban, ez a mai tett neki szól. Csakis ő neki. Meg a
„háromzuzáju“ is. Neki kell visszatromfolni.</p>
<p>S egyszerre, mintegy villanásra, eszébe ötlött a tromf módja. Ha
azt megtehetné!</p>
<p>– Most mán mi lesz a lakodalommal, – kérdezte egyik
szomszédasszony – elmennek?</p>
<p>– El – szólt keményen Juli apja.</p>
<p>– De Tót Jóska az első vőfély.</p>
<p>– Azér! Éppen azér!</p>
<p>Juli összeszorította éles apró egérfogait s hallgatott a
sarokban maga is, mint egy kis szürke egér.</p>
<p>Jaj csak az apja ne engedjen! Csak elmenjenek <span class=
"pagenum"><a name="Page_144" id="Page_144">-144-</a></span> a mai
nagy lakodalomba. Majd módját leli ő a tervének…</p>
<p>És ugyis lett. Az egész falu tele volt suttogással. Vég András
egész családostól ott lesz a lakodalmon, fiastul, menyestül! A lesz
a cifra. És Tót Jóska az első vőfély.</p>
<p>Nagy volt a lakodalom. Még a félholt is fölkerekedett; meg
akarták látni, hogy néz szembe a megcsufolt familia a
szőlőaratóval. Az embereket jólesően borzongatta meg egy kis
vérszagvágy.</p>
<p>A nagy vőfély táncolt, mint az abrakos paripa. Vadonatuj, hosszú
pántlikája messze lobogott pörge kalapjáról.</p>
<p>Egyre feszültebb lett a helyzet. Ugy látszik, Tót Jóskába hét
ördög bujt, erővel kötölőzködni akar. Egyelőre senki sem vágott
vissza neki a Vég-hadból. Pedig mindenkinek rajtuk volt a félszeme
s többen észrevették, hogy még a kislányuknak, a Julinak is ég a
szeme, mint a parázs.</p>
<p>Ez a szem feltünt Jóskának is és úgy izgatta, ingerelte, mint a
vörös kendő a bikát. Mit, ő ezzel a gyereklánnyal ne bírjon.
Egyszer se néz rá a kis cafra.</p>
<p>Hirtelen félreháritja a táncosokat s a tükör alatt álló kis
asztal elé perdül. Ott ültek a tekintélyes öregek. Rákezdi a nótát:
<span class="pagenum"><a name="Page_145" id=
"Page_145">-145-</a></span></p>
<div class="poem">
<div class="stanza"><span class="i0">Három fehér
szőlőtőke,<br /></span> <span class="i0">Három
fekete…<br /></span></div>
</div>
<p>A hátulsó sorban ezt mondja valaki:</p>
<p>– Akasztott ember házában nem jó kötelet emlegetni.</p>
<p>A vőfély meglengette pántlikás kalapját s lecsapta az asztalra.
Azzal veszett kihívóan másik nótára kezdett:</p>
<div class="poem">
<div class="stanza"><span class="i0">Száz szál bakar
venyige,<br /></span> <span class="i0">Száz szál
venyige…<br /></span></div>
</div>
<p>Halálos csönd lett. A táncolók is szinte megállottak.</p>
<p>Nem történt semmi.</p>
<p>A vőfély felkapta a kalapját s mámorosan lóbálta meg.</p>
<p>Ebben a pillanatban harsogó kacagás tört ki.</p>
<p>A kalapon nem volt pántlika. Valaki levágta a lengőjét.</p>
<p>Ónos, fakószinü sápadtság öntötte el a legény arcát. Őrült düh
szorította össze a torkát.</p>
<p>– Ki tette ezt! – ordította vadul.</p>
<p>– Én! – csendült fel egy merész hang.</p>
<p>Juli volt.</p>
<p>Az egész világ rábámult s a kis lány ott állt szemben a
legénynyel.</p>
<p>És ni, hisz ez nem is kis lány. És milyen <span class=
"pagenum"><a name="Page_146" id="Page_146">-146-</a></span> szép!
Olyan amilyen csak lehet egy ilyen se kicsi, se nagy lány, akinek
minden porcikája reszket a rémülettől s aki azért mégis ugy áll,
mint a paradicsom kapuján az angyal a lángpallossal.</p>
<p>Két kezében feltartotta s meglobogtatta a két szál
pántlikát.</p>
<p>A legény meg volt verve, össze volt törve, nem tudta, mit
tegyen.</p>
<p>S üveges tekintete összekapcsolódott a lányka égő, tüzes
pillantásával.</p>
<p>Egy hosszú perc telt el, akkor megszólalt rekedten a nagy
vőfély:</p>
<p>– Vég András bátyám, hallja kend! Istenjézusszentszüzmáriaucscse
kipusztítom kendteket egész familiástól, vagy hozzám adják ezt a
kislányt feleségül.</p>
<p>– Kérdezd meg őtet – válaszolt lányára kevélyen Vég András.</p>
<p>– Hozzám jösz? – kérdezte a vőfély.</p>
<p>– Igen! – szólt a kis lány.</p>
<p>– Ejha, ez a Végék Julija? – kiáltott valaki s csakugyan az
egész lakodalmas népség ezt kérdezte a szemével.</p>
<p>Hát ez a Végék semmi kis Julija? Ez a kinyilt rózsa? Ez a
boldogságtól piros, ez a derék, szépséges virág? Na, hát ez csoda.
Mert itt ma, az egész világ szemeláttára, valóságos csoda ami
történt.</p>
<hr class="chap" />
<p><span class="pagenum"><a name="Page_147" id=
"Page_147">-147-</a></span></p>
<h2>A VÉGVACSORA</h2>
<h3>I.</h3>
<p>Béresné egyre rosszabbul volt és senki sem tudta a baját
eltalálni. Fenn járt-kelt ugyan de egyre sáppadt, soványodott, nagy
vérzései voltak s olyankor belső fájdalmai.</p>
<p>Ezt a halálosan fösvény, kapzsi, éheskutya módjára falánk
asszonyt iszonyu dühbe hozta, mikor úgy látta, hogy nincs orvosság
a betegségére. Szidta saját magát, amért nem bir meg egy kis rongy,
semmi bajjal. Szidta az urát, mert gyanakodott, hogy az okozta a
baját. Szidta az egész világot, amelytől úgy sejtette, maholnap meg
kell válnia. S szidta az eget, ahova készült.</p>
<p>Legjobban az keserítette, hogy az urán nem fogott semmi baj. Míg
ő a lelkét is kiadta az erőlködéstől, az ura játszva, jókedvvel
végezte a dolgát, mintha csak truccból volna olyan vaserejű. Az
egészségesek és betegek közötti régi elkeseredett, lappangó
viszálykodás folyt közöttük. Az asszony úgy érezte, hogy mindenki
őt <span class="pagenum"><a name="Page_148" id=
"Page_148">-148-</a></span> gúnyolja, hogy lenézik s kinézik az
életből, mert beteg, azért legalább míg itt van, bosszut akart
állani azzal, hogy annyi keserüséget okoz másoknak, amennyit csak
lehet.</p>
<p>Csak a két kis fiával volt jó egyezségben. S azok miatt volt a
legtöbb kinos perce.</p>
<p>Mint a Vida Károly özvegye került Béres Ferenchez, akitől nem is
lett gyereke. Az első urától volt két fia, az egyik tizenkét éves,
a másik nyolc. Most majd megháborodott, ha elgondolta, hogy hiába
volt az ő rettenetes sok munkája, gondja, harca, amit a Béres
vagyonban a Vida gyerekeiért végzett, úgy hagyja a magvait, ahogy a
világra hozta: semmi nélkül.</p>
<p>Mennyit örült, hogy a második urának nem volt ivadéka. Legalább
nem lesz ortálykodás. Minden ezekre maradhat. De ha ő elmegy erről
a világról, akkor vége mindennek. És már látta is szép kis fiait
mások cselédjének, zsidó kocsisának. Majd meghasadt a szive.</p>
<p>Ha legalább lett volna mód, hogy valamit biztosítson nekik, ha
lett volna egy jó nagyanyjuk, vagy egy becsületes atyafi, akire
számíthat hogy az ő holta után a gyerekeire fogja hagyni s azokra
fordítja, amit félretenne náluk fiai számára. De nem volt senkije s
úgy állott a nagy vagyon közepén, kétségbeesve s látta,
<span class="pagenum"><a name="Page_149" id=
"Page_149">-149-</a></span> hogy ez mind kisiklik a markából, a
fiai harapást se kapnak innen, majd – azután.</p>
<p>Hosszú éjszakákat töltött álmatlanul. Éjfélben fölkelt, sorra
csókolta alvó fiait fejtől-lábig, mint baba korukban és sürű
könnyhullatással ült órákig az édesdeden alvók mellett, virasztva
felettük, mintha azok volnának a betegek.</p>
<p>Aztán, hogy a görcsök, a jajok megszüntek s végre mikor látta,
hogy a halál nem jön olyan egy-kettőre, eláltatta magát, hogy az
egész csak képzelődés, hogy a bajával elélhet évekig, legalább
odáig, míg eszes emberek lesznek a fiai, csak bár a nagyobbik… És
újra dolgozott tovább, kínlódott, mint a barom.</p>
<p>Elmult a tél, a tavasz, a nyár. Őszre fordult újra. Az aratás jó
volt, a gyümölcs gazdag, lekvárfőzés előtti napon ágynak esett.</p>
<p>Ott feküdt tehetetlenül a tarka dunnák közt s nem birta
eltalálni, mit kell most tennie. Kést vegyen-e, amivel kivégezze
magát?</p>
<p>Éjszaka végre kitalálta: orvost hivat.</p>
<p>Ha már ígyis-úgyis el kell innen mennie, akkor kinek-minek
kuporog? Vigye az ördög. Telik a Béres Ferenc vagyonából. Legalább
annyit hadd kapjon még belőle, hogy nyuljék egy arasszal az élete.
Ki tudja, hátha igazán tudnak valamit az orvosok is. <span class=
"pagenum"><a name="Page_150" id="Page_150">-150-</a></span></p>
<p>Másnap befogatott az urával s elhozatta a gecsei doktort.</p>
<p>Tetszett neki nagyon, hogy az ura egy szóval se mert ellene
mondani. Ha az asszony küldi, akkor biztosan nagy baj van.</p>
<p>El is jött az öreg doktor, alaposan megvizsgálta s kímondta,
hogy nem tudja mi baja. Nem lehet azt egyszerre megtudni. Majd
eljár ide, kikurálja. Úgyis átmegy mostanában a falun csaknem
mindennap a grófhoz.</p>
<p>Hát csak járjon. Az asszony már úgy meg volt ijedve, azt hitte,
csak egy-két napja van hátra, annál jobb, ha az orvos hosszú ideig
számít rá, hogy idejár.</p>
<p>Rendelt az orvos minden féle szert, egy részét bevette az
asszony, másrészét kidobálta az ablakon. Mikor milyen kedvében
volt. Végre kifakadt:</p>
<p>– Ej ennek már a lábába száradt az esze, hozzátok el nekem a
fiatal orvost.</p>
<p>S ezzel megkezdődött az orvosjárás. Egész télen át egyik a
másiknak adta a kilincset. Az asszony egyre új meg új orvost
rendelt magához. Látta, hogy az ura dühös, felé se szeret már
nézni. Annál jobban hordatta a sok orvosságot. Egész patika gyűlt
az asztalára.</p>
<p>Husvét felé egy híres tanár járt a grófnál, azt is elhivatta.
<span class="pagenum"><a name="Page_151" id=
"Page_151">-151-</a></span></p>
<p>Méhrák, – mondta a professzor s Béres Ferencet megvigasztalta,
hogy csak tegyenek meg mindent a betegnek, mert nem lehet tudni,
melyik nap lesz vége.</p>
<p>Egy hét mulva mindenek csudájára felkelt.</p>
<p>Már beleunt az orvosokba, mind valamennyit kikergette a házából
és a másik baján kezdett gondolkozni: hogy biztosítsa a jövőt
fiainak.</p>
<p>A gazdaság sem ment sehogy; a kezdődő tavaszi munkaidőben nem
volt asszony a háznál. Csak tehernek, csak bajnak. Asszonyt kell
fogadni. Nem állhat meg a világ ő miatta. Jaj de sokat szidta az
anyját, amiért meghalt ezelőtt tíz esztendővel!</p>
<p>Akkor kapta a Mari unokatestvére levelét, hogy özvegyen maradt,
gyermektelenül. Mesterember volt az ura, hát nem maradhatott utána
valami nagy jómód.</p>
<p>Ez a gondolat szöget ütött a fejébe. Jól emlékezett Mariskára,
együtt voltak lányok. Nagyon csúnya volt szegény, esetlen,
bikkfanyelvű. Nagy bajában is elmosolyodott, ahogy eszébe jutott,
hogy ingerkedtek vele a legények, mert nem tudott senkinek úgy
visszavágni, mint ő. Mert ő bezzeg szép lány volt, felkapott lány,
még akkor is nagyon helyre menyecske volt, mikor másodszor férjhez
ment. <span class="pagenum"><a name="Page_152" id=
"Page_152">-152-</a></span></p>
<p>Ez jó lesz neki. Ide hivja Marit. Az igen ragaszkodó volt ő
hozzá, nagyon hűséges, bizonyosan örülni fog, hogy itt lehet és
nagyon hálás lesz a jóltevő maradékához. Az majd gondját viseli az
ő fiainak, ha az isten csakugyan rossz szándékkal van az anyjuk
iránt.</p>
<p>Makacs szenvedélylyel vetette rá magát erre a gondolatra is.
Rögtön levelet írt Mariskának s meghívta örökre.</p>
<p>Egy hét múlva jött csak a válasz, amiből látszott, hogy a Mari
fél ott hagyni a maga megszokott életét s nemhogy két kézzel kapott
volna az ajánlaton, de el akarta valahogy hárítani magától.</p>
<p>Béresnére ez valóságos csapás volt. Rögtön levélnek ült s
eszeveszett módon rimánkodott, sürgetett, hogyha istent ismer, ha
emberi érzés van benne jőjjön, de hamar. A gyerekekrül van szó!</p>
<p>Mariska csakugyan rászánta magát, túladott fölös holmiján s
eljött hozzájuk.</p>
<p>A beteg asszony vértelen, hústalan testét kicipelte az udvarra,
úgy várta, mint egy lábon járó holttetem, a lánykori barátnéját.
Boldog volt, mert az ura egészen fel volt háborodva, biztosra vette
ugyanis, hogy a felesége olyan személyt választott, akivel nem
lehet egy fedél alatt élni. De csak nem szólt egyenesen
<span class="pagenum"><a name="Page_153" id=
"Page_153">-153-</a></span> semmit az ember. Végezte a dolgát
kedvetlenül, dühösen, az egész nyügös életbe beleunva. Nem sok
változás volt a háznál, csak ép, hogy a gazda igen megtanult
káromkodni az utóbbi időben.</p>
<p>A kocsis ment ki az új asszonyért az állomásra.</p>
<p>Estefelé érkezett meg, mikor a nap lebukóban volt a csűrön
túl.</p>
<p>A beteg asszony feszülten, meredten, fázósan ült egy tőkén s
várt, várt. Jóformán gondolata sem volt, csak leste, várta a
rémületet, amit hoz a vendég. Minél közelebb volt az idő, annál
jobban félt. A szive mélyén kínos feszültség nőtt. Hátha csakugyan
ostobaság volt, hogy idehívta! Ha nem olyan lesz, amilyennek várja.
Gyötrődő, beteges képzelete átcsapott a másik végletbe és mindent
torzítva mutatott.</p>
<p>Végre megjött a kocsi.</p>
<p>Megállott az udvaron, a ház előtt. Senki sem volt kinn a
fogadására. A háziasszony maga úgy ült a hosszú tölgyfaszálakon
lekuporodva, mint valami idegen. Szennyes kék kartonruhája, sárga
keze-arca, rosszul fésült feje, szánalmas volt.</p>
<p>A szekérről lepattanó takaros asszonyszemély egy pillantást
vetett rá s látszott, hogy irgalmas akar lenni, úgy szólt oda:
<span class="pagenum"><a name="Page_154" id=
"Page_154">-154-</a></span></p>
<p>– Mondja lelkem…</p>
<p>De hirtelen ráismert:</p>
<p>– Vicám! – mézesítette el a szót, – csak nem te vagy az?</p>
<p>A beteg asszony savanyúan, közönyösen nézett rá.</p>
<p>– Még én volnék, – mondta hűvösen, nyugodtan.</p>
<p>– Jézus Máriám!…</p>
<p>A vendég sopántani akart, elmondani istenem mi lett belőled, de
meggondolta.</p>
<p>Odasietett hozzá, átölelte s erősen megcsókolta a beteg asszony
száját.</p>
<p>– Már jól van, – mondta magában a beteg, – mindent látok ebből.
A vagyonomra áhít. Azért még meg is tud csókolni!…</p>
<p>Rátámaszkodott a barátnője karjára, az túlságos szivesen
segítette, amilyen nagy szivesség csak egy napig telik az embertől.
Így mentek befelé a házba.</p>
<p>Szembejött rájuk a férj.</p>
<p>Egy pillantással végigmustrálta az új asszonyt s megelégedés
terült el arcán, amit a beteg jól látott.</p>
<p>– Ugye gusztusodra való? – mondta a pillantásával az urának. –
Nem olyan keszegsovány, mint én. Ezen van mit fogni?</p>
<p>Epe futotta el. Meg kellett állania, hogy el ne düljön.
<span class="pagenum"><a name="Page_155" id=
"Page_155">-155-</a></span></p>
<p>– Lelkecském, mindig olyan gyengécske vagy? – sápított az új
asszony.</p>
<p>– Mindíg a! – mondta a férj. – Nagyon is várta magát. Jó, hogy
jött, isten hozta nálunk.</p>
<p>– Köszönöm szépen, igazán nagyon szépen köszönöm, – felelt az új
asszony.</p>
<p>És a beteg megérezte a keze tartásáról, hogy már nem törődik
ővele többé s ahogy rájuk nézett, meglátta a galád összeesküvést,
az egészséges emberek pezsgővérű összemosolygását a beteg test
fölött.</p>
<p>– Osztán csináljon ám valami jó vacsorát! – mondta a gazda bent
a házban s maga gyújtotta meg az asztal fölött lógó
petroleumlámpát.</p>
<p>– Mit csináljak szivecském? – fordult mézédes arccal a
háziasszonyhoz a vendég.</p>
<p>Ezt újabb epeömlés érte ettől a hangtól. Percekig nem bírt
szólni.</p>
<p>De megszólalt, hogy ne kelljen tovább látni barátnője ízetlenül
mutatós, részvétteljes arcát amelyről jól leolvasta, hogy nem neki,
hanem az urának kelleti magát.</p>
<p>– Csinálj restderejét. Ott a turó, a tejfel, a zsír.</p>
<p>– Rögtön lalkecském, csak lafektetlek.</p>
<p>A beteg asszony iszonyodva figyelte meg, hogy barátnője nemcsak
megszépült, meghízott, <span class="pagenum"><a name="Page_156" id=
"Page_156">-156-</a></span> de affektálni is megtanult. Hogy a
„lalkecském“ szót hallotta tőle, a hátán borzongás futott
végig.</p>
<p>Olyan beteg lett, amilyennek még sohasem érezte magát. Most már
bizonyos volt benne, hogy meghal. És ő maga hozta el magának a
hóhért.</p>
<p>A két fiát oda gyüjtötte maga mellé s beszélni akart velük. De
azok örökké kacagtak, nem birtak a jókedvükkel s egymást
csiklandozták. Végre is kikergette őket.</p>
<p>Szomorúan nézett utánuk:</p>
<p>– Vesztüket érzik! – suttogta.</p>
<p>Vacsoráig százszor szaladt be az új asszony kérdezősködni és
gyöngédséggel kínozni a régit.</p>
<p>Ott terített a szeme előtt, az ő abroszával, az ő edényével,
evőeszközeivel. A beteg elfordult s a pókhálós padlásra nézett,
hogy ne lássa a halált.</p>
<p>Szótlanul, vagy halkan suttogva ült le a család az asztalhoz,
amelynek az ágyfelőli oldalát üresen hagyta uraskodó gyöngédségből
az új asszony.</p>
<p>A gazda nem tudott eléggé jóllakni az étellel. Már egészen el
volt szokva a rendesen főtt ételektől. A beteg asszony ahányszor
odanézett, mindig meg kellett látni valami rémítőt. Az ura és az új
asszony nagyon jól érzik együtt magukat. <span class=
"pagenum"><a name="Page_157" id="Page_157">-157-</a></span></p>
<p>Az ember maga is elrestellte a gyors hűtlenséget s hogy jóvá
tegye valamivel, szót vetett. Még beszédközben is tele volt a szája
étellel.</p>
<p>– Hanem hát, – a mán igaz, – hogy olyan rezsderejét senki se tud
csinálni, mint az én feleségem… Aztat nem kell rágni se, – csak
behányja az ember, – osztán egy-kettő, megy lefele… – és nevetett
hozzá, összenevettek az új asszonnyal.</p>
<p>S a beteg némber szeme kitágult, a teste kirugódott,
megmeredt.</p>
<p>Abban a percben tudta mit kell tennie.</p>
<p>– Megétetlek benneteket!</p>
<h3>II.</h3>
<p>Azt hitte, hogy régen elfelejtette már az utolsó imádságot is,
amit tudott, de most maga is elcsodálkozott, milyen tisztán
emlékezett a gyermekkorában megtanult imákra, litániákra s
mindenféle könyörgésre.</p>
<p>A rendkívüli izgatottságtól olyan beteg lett, hogy napokig alig
volt eszméleténél. Az esze nehezen váltott s szakadatlanul azon az
egyetlenegy gondolaton csüggött. Koronként halálos reszketés fogta
el, ha elgondolta, hogy többet talán föl sem tud kelni. Nem tud
boszút állani. <span class="pagenum"><a name="Page_158" id=
"Page_158">-158-</a></span></p>
<p>Napokig feküdt egyedül a lefüggönyözött szobában. Sohasem volt
még ennyire magára hagyatva. A gyerekfiait lánccal se lehetett
volna az ágyánál tartani, azok szinte megbomlottak a sok játéktól.
Az ura csak hálni járt be a szobába. Marit meg ő üldözte ki
magától. Ha bejött, ő befordult a falnak.</p>
<p>Egyszer csak elfogta Marit a sírás.</p>
<p>– Kár volt nekem idejönnöm, – fakadt ki, – látom én, hogy nem
szivelsz. Elprédáltam a sok drága holmimat. Csak legalább ne tettem
volna, nem lennék itt senkinek az útjába. De most hova legyek. Hol
szedem én össze az én nyugodalmas kis lakásomat?</p>
<p>– Úh álnok, álnok! – lihegte magában a beteg asszony.</p>
<p>– Az egész világ kinevetne, ha látna, – folytatta Mari – hogy
így feláldoztam magamat csupa merő jószivűségből.</p>
<p>– Nem mégy el innen többet! – gondolta magában a beteg – nincs
már nekem annyi hatalmam, hogy téged innen kitudhassalak!…</p>
<p>– Legalább mondd meg, mi bűnöm, mi vétkem, – pisszegte az
asszony – a magad lelkének se tudnál megfelelni, mért nem tűrhetsz.
Kérdezd meg a szomszédokat, az egész falut, nem dolgozom-e, nem
tartom-e jól a gyerekeidet?… Mindenki csudálja azt, amit én
teszek?… <span class="pagenum"><a name="Page_159" id=
"Page_159">-159-</a></span> De ha a te lelked ellenem van is,
tudom, a jó Isten előtt nem fog tudni számot adni érte, miért nem
szívelsz.</p>
<p>A beteg rábámult.</p>
<p>Hogy mer ez így beszélni! Hisz ez egész védekezés. Mintha
megsejtette volna, mit forral ellene!… De az lehet, hogy a világ
szemét be tudta kötni. Talán még a jó istenét is!</p>
<p>És erre a gondolatra megfordult az eddigi érzése. Amitől eddig
reszketett, ha megsejtette, most mohón vágyott utána: a
bizonyosságra, a maga lelke és az Isten szine előtt való
bizonyságra: hogy már is megcsalják ezek őt együtt. Az ura meg ez a
dög.</p>
<p>Kinyujtotta a karját és megfogta száraz ujjaival barátnéja kövér
párnás kezét.</p>
<p>– Látod Mari – mondta neki – te olyan nagyon felveszel mindent.
Én már senki, semmi vagyok; egy napig élek, kettőig; mit törődsz
velem. Én mán nem sokszorozok Mari. Hát azt mondom neked, hogy csak
tedd azt, ami jól esik, élj úgy, ahogy jónak gondolod. Én velem
ennyit se törődj!… Ha a gyerekeimnek csontot vetsz, azért is megáld
az Isten.</p>
<p>Mariska igen elcsodálkozott ezen a beszéden; balkezével
eltakarta kövér arcát, szétterjesztett ujjaival szemét, homlokát,
aztán odaborult a beteg ágyára. <span class="pagenum"><a name=
"Page_160" id="Page_160">-160-</a></span></p>
<p>– Oh, Vicám, Évicám, be szomoruakat beszélsz. Majd meghasad a
szivem, ha ilyent hallok tőled. Meglásd, nem lesz okod
panaszra!</p>
<p>Azzal kifordult a szobából nagy sírással.</p>
<p>A beteg tudta, hogy azért ment el, mert nem tudott tovább
hazudozni. Kifogyott a szóból.</p>
<p>Most már a fohászkodásaiba azt is belevette, hogy segítse hozzá
őt az Isten a bizonyságához. Hogy ne szálljon az ő fejére és
gyermekeire a vétek, a vér átka. Legyen neki bő, sok igazsága,
legyen annyi oka haragra, elkeseredésre, bosszura, hogy annak csak
tizedrésze, századrésze is elégséges legyen két ember halálára.</p>
<p>Másnap délután, amint bejött a barátnéja, úgy tett, mintha
mélyen aludnék, mert bent volt az ura is. Jól számitott, a gazda
nevetve megcsipte a Marit.</p>
<p>– Ssz! – rántotta el magát kényesen Mariska. – Meglátja!…</p>
<p>A férfi vállat vont.</p>
<p>– Ha alszik, aludjon.</p>
<p>Azzal átkapta félkarral a menyecskét, egy rövid percig
dulakodtak; akkor ez kiszabadult s a férfi nevetve kiment.</p>
<p>Mintha a tegnapi beszéd óta a helyzet egészen megváltozott
volna; a beteg asszony úgy vette észre, hogy már ő a vendég itt, a
<span class="pagenum"><a name="Page_161" id=
"Page_161">-161-</a></span> másik a háziasszony, neki kell
megköszönni, ha valamit tesznek a kedveért.</p>
<p>– Úgy, úgy! – mondogatta magában – csak hordjátok a rőzset a
máglyára. Ott égtek rajta! Ott!…</p>
<p>Arca egyre jobban beesett. Alig evett valamit s úgy látszott,
mintha a csontra ráaszalódnék a bőr. Már nem is sápadtsárga volt a
színe, hanem barna, vörhenyes barna. Szemét mereven függesztette a
padlásra s magában szünetlen mondogatta az Ave Máriát. Kivánta,
epedte a szenvedést. Jó akart lenni, áldozati bárány, aki
érdemetlen sorsra jutott, akiért a magas egeknek kell bosszut
állaniok.</p>
<p>Három napig feküdt ilyen holtelevenen. Már úgy tett, mintha nem
is élne, mintha észre sem venné, ami körülötte történik. S
csakugyan, azok azt is hitték, hogy ő vele többé nem kell
számolniok. Lassacskán úgy viselték magukat a szemeláttára, mintha
ő nem is volna. Már nem taszította el Mariska a gazda kezét, ha az
fajtalanul érintette s vissza nevetett rá, mint a fiatal asszony az
urára. Úgy voltak már szinte, mint az új házasok.</p>
<p>– Tobzódjatok csak! – mondta magában a beteg s beszítta egész
lélekkel a felháborodás jussát; érezte, hogy erőt merít belőle. –
Csak egyétek tele magatokat, míg bele nem fúltok bűnötökbe.
<span class="pagenum"><a name="Page_162" id=
"Page_162">-162-</a></span></p>
<p>Észre sem vette a napok telését. Nem tudta kiszámítani napok,
vagy hetek multak-e azóta, hogy ő ágyban fekszik. Csak azt az egyet
tudta, hogy ő ezeknek itt rettenetes nagy nyűg a nyakukon.</p>
<p>És ez is öröm volt neki. Már nem egyszer megállapította, hogy
betelt a pohár, csordultig megtelt, de mégis halasztotta egy-egy
nappal, meg újra eggyel a büntetés óráját. Hadd dühöngjenek
legalább, hadd súlyosbítsa a rögtönhalál büntetését azzal, hogy
megkínozza őket mohó falánkságuk feltartóztatásával.</p>
<p>Végre egy éjjel irtózatos szók riasztották fel álmából.</p>
<p>A szoba másik oldalán levő ágyban dühös, vad dulakodást
hallott.</p>
<p>Megdermedt ereiben a vér.</p>
<p>Ezt mégse hitte volna. Hogy idáig menjenek. Itt, vele egy
szobában, a haldokló szine előtt. Csuda, hogy az éjjel setét leplét
magukra várták.</p>
<p>Egyszerre erős csattanást hallott.</p>
<p>Az erős, fiatal asszony teljes erővel belevágott az ember
arcába.</p>
<p>A birkozók megállottak.</p>
<p>És ő tajtékozva lihegett.</p>
<p>– Nem hagyod magad, kitanult városi szajha, hogy még jobban
tüzeld a kant? <span class="pagenum"><a name="Page_163" id=
"Page_163">-163-</a></span></p>
<p>Az ura lelépett a földre, visszament a maga helyére, levágta
magát a szalmadikóra és hosszú fetrengés után elaludt. A nőnek
semmi neszét nem hallotta többet, mintha meghalt volna.</p>
<p>Reggel komor volt a hangulat. Senki sem szólt. A férfi úgy
járt-kelt, mint a kivert kutya. Többé oda sem nézett a feleségére,
mintha régen el volna temetve, csak a fiatal, egészséges asszonyt
környékezte a pillantásával.</p>
<p>A beteg ott feküdt délig. A fiai sem jöttek hozzá, mert azokat
kikergette az ember a tanyára.</p>
<p>Dél elmult és egyik sem nézett s nem is szólt oda hozzá. Ő pedig
feküdt, mint a darab fa. Nehezen forgó eszében sorban elismételte
mit hogy kell tennie.</p>
<p>Estefelé egész váratlanul csak kinyújtotta a karját, megfogta az
ágyszélét és felemelkedett. Felült. Letette egyik lábát, majd a
másikat az ágyról a földre, felvette a régi, piszkos kék karton
ruháját, amelyhez úgy hozzászokott betegsége alatt.</p>
<p>Felöltözött.</p>
<p>Elindult, de elszédült s le kellett ülnie.</p>
<p>Jó negyedóra múlva kelt fel újra egyenesen az ajtóhoz ment.
Kinyitotta azt, kilépett.</p>
<p>Az ura, meg a másik asszony ott voltak a pitvarban. Borzasztó
ijedtséggel néztek rá, mintha a sírból kelt volna fel. <span class=
"pagenum"><a name="Page_164" id="Page_164">-164-</a></span></p>
<p>És ő mosolygott.</p>
<p>– Vacsorát akarok főzni, – mondta szeliden.</p>
<p>Az ura lesütötte a szemét s kifordult az ajtón az udvarra.</p>
<p>A barátnéja gyáván ment hozzá.</p>
<p>– Ne fáradj, – mondta.</p>
<p>– Jól esik egy kis mozgás, – felelte a beteg.</p>
<p>Mondhatatlan kínnal csinálta meg a vacsorát. Mindent maga
végzett derelyét készitett, turóból, tejfellel.</p>
<p>Mikor készen volt, azt mondta:</p>
<p>– Mariska eredj hozz a kutról vizet a vacsorához. És hijd be a
sógorodat. Gyertek vacsorázni.</p>
<p>Mariska kiment. Sietve.</p>
<p>Ő pedig kinyitotta a konyhaszekrényt, egy belső sarokból kivette
a papirzacskót, a patkánymérget. Akkor elővett egy derelyét, hegyes
késsel megnyította, a zacskóból port hintett a nyilásba, sokat s
újra begöngyölte szépen a gombócot, hogy nem lehetett semmit
észrevenni rajta. Öt derelyével tett így.</p>
<p>– Kettőt egyiknek, kettőt a másiknak, egyet nekem… Nekem egy is
elég.</p>
<p>Felvette a tálat, bevitte a szobába, ott várt egy széken.
<span class="pagenum"><a name="Page_165" id=
"Page_165">-165-</a></span></p>
<p>Idő mulva nagy beszédet hallott kinn a konyhában.</p>
<p>– Gyüjjön be no.</p>
<p>– Hagyj békén.</p>
<p>– Mennyen be – mondta durván Mari – eleget istenítette, egye meg
a derelyéjét… magának főzte!</p>
<p>– Ha főzte egye meg! – rivallta dühösen a férfi, hogy az asszony
is meghallhassa odabenn.</p>
<p>A beteg asszony ráhanyatlott a székkarjára, mint egy rongy.</p>
<p>Senki sem nyitott rá ajtót.</p>
<p>Arra eszmélt fel újra, hogy odakint ismét lárma volt.</p>
<p>– Hát ti minek jöttetek haza? – ordított az ura.</p>
<p>A nagyobb fia hangját hallotta, amint szegényke szepegve
felelt!</p>
<p>– Hát éccakára…</p>
<p>– Semmi keresni valótok itt!… Mingyán leütlek ti kutyák! Ezután
kinn a helyetek a tanyán! Majd a Vida Károly pulyáit fogom itt
hizlalni…</p>
<p>– Ugyan hallgasson, – csillapította álhangon, hogy még jobban
ingerelje, Mariska. – Menjetek be gyerekek, anyátok vacsorát
főzött…</p>
<p>Az ajtó kinyílt s a két fiú bejött. <span class=
"pagenum"><a name="Page_166" id="Page_166">-166-</a></span></p>
<p>Lesúnyt nyakkal, félve, tágranyílt szemmel néztek az
anyjukra.</p>
<p>Ez pedig mintha kisérteteket látna, mereven bámult rájuk.</p>
<p>– Gyertek fiacskáim, – szólalt meg aztán, – gyertek, kész a
vacsora… Derelye! Nesze lelkem, neked is kettő, neked is kettő –
nekem egy is elég lesz!…</p>
<p>S a három boldogtalan hozzáfogott a Végvacsorához.</p>
<hr class="chap" />
<p><span class="pagenum"><a name="Page_167" id=
"Page_167">-167-</a></span></p>
<h2>TARTALOM</h2>
<ul class="TOC">
<li>Éjjeli szállás<span class="ralign"><a href=
"#Page_5">5</a></span></li>
<li>A lófió<span class="ralign"><a href=
"#Page_18">18</a></span></li>
<li>Mári néni<span class="ralign"><a href=
"#Page_25">25</a></span></li>
<li>A debreceni csordás<span class="ralign"><a href=
"#Page_37">37</a></span></li>
<li>Kézfogó lesz<span class="ralign"><a href=
"#Page_45">45</a></span></li>
<li>Csata<span class="ralign"><a href="#Page_55">55</a></span></li>
<li>A peregrinus<span class="ralign"><a href=
"#Page_69">69</a></span></li>
<li>Ki a tanyára<span class="ralign"><a href=
"#Page_80">80</a></span></li>
<li>A nemes kocsis<span class="ralign"><a href=
"#Page_90">90</a></span></li>
<li>A vizit<span class="ralign"><a href=
"#Page_101">101</a></span></li>
<li>Füsti fecskék<span class="ralign"><a href=
"#Page_115">115</a></span></li>
<li>Vera<span class="ralign"><a href=
"#Page_127">127</a></span></li>
<li>A Végék Julija<span class="ralign"><a href=
"#Page_136">136</a></span></li>
<li>A Végvacsora<span class="ralign"><a href=
"#Page_147">147</a></span></li>
</ul>
<hr class="chap" />
<p><span class="pagenum"><a name="Page_168" id=
"Page_168">-168-</a></span></p>
<div class="bbox">
<h2>MÓRICZ ZSIGMOND KÖNYVEI</h2>
<p>A GALAMB PAPNÉ. Regény.</p>
<p>AZ ISTEN HÁTA MÖGÖTT. Regény. A Nyugat kiadása.</p>
<p>BOLDOG VILÁG. Összes állatmeséi. A Nyugat kiadása.</p>
<p>CSITT-CSATT és több elbeszélés.</p>
<p>ERDŐ-MEZŐ VILÁGA. Verses állatmesék.</p>
<p>FALU. Három szindarab. A Nyugat kiadása.</p>
<p>HARMATOS RÓZSA. Regény. A Nyugat kiadása.</p>
<p>HÉT KRAJCÁR. Elbeszélések. A Nyugat kiadása. I. II. kiadás.</p>
<p>MAGYAROK. Elbeszélések. A Nyugat kiadása.</p>
<p>SÁRARANY. Regény. A Nyugat kiadása.</p>
<p>SÁRI BIRÓ. Vígjáték. A Nyugat kiadása. I. II. kiadás.</p>
<p>TRAGÉDIA. Nyugat könyvtár.</p>
</div>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_4">4</a></td>
<td>Ullői-út</td>
<td>Üllői-út</td>
</tr>
<tr>
<td class="tdr"><a href="#Page_8">8</a></td>
<td>akkor eladja</td>
<td>akkor eladja.</td>
</tr>
<tr>
<td class="tdr"><a href="#Page_9">9</a></td>
<td>jobb volt. mint</td>
<td>jobb volt, mint</td>
</tr>
<tr>
<td class="tdr"><a href="#Page_10">10</a></td>
<td>vas, Húsz</td>
<td>vas. Húsz</td>
</tr>
<tr>
<td class="tdr"><a href="#Page_12">12</a></td>
<td>mindeniknek, Eladtuk</td>
<td>mindeniknek. Eladtuk</td>
</tr>
<tr>
<td class="tdr"><a href="#Page_15">15</a></td>
<td>– En tettem</td>
<td>– Én tettem</td>
</tr>
<tr>
<td class="tdr"><a href="#Page_20">20</a></td>
<td>leugrott a lová ról</td>
<td>leugrott a lováról</td>
</tr>
<tr>
<td class="tdr"><a href="#Page_37">37</a></td>
<td>kifordultak a kapu kon</td>
<td>kifordultak a kapukon</td>
</tr>
<tr>
<td class="tdr"><a href="#Page_47">47</a></td>
<td>házatok földjét,</td>
<td>házatok földjét.</td>
</tr>
<tr>
<td class="tdr"><a href="#Page_50">50</a></td>
<td>megszólal a fiu</td>
<td>megszólal a fiu:</td>
</tr>
<tr>
<td class="tdr"><a href="#Page_78">78</a></td>
<td>Aki egy hatvan hat</td>
<td>Aki egy hatvanhat</td>
</tr>
<tr>
<td class="tdr"><a href="#Page_81">81</a></td>
<td>lega lább az olajmécsest</td>
<td>legalább az olajmécsest</td>
</tr>
<tr>
<td class="tdr"><a href="#Page_82">82</a></td>
<td>csendesen. ijedten</td>
<td>csendesen, ijedten</td>
</tr>
<tr>
<td class="tdr"><a href="#Page_96">96</a></td>
<td>tovább, Mindig</td>
<td>tovább. Mindig</td>
</tr>
<tr>
<td class="tdr"><a href="#Page_102">102</a></td>
<td>Gízike tudta</td>
<td>Gizike tudta</td>
</tr>
<tr>
<td class="tdr"><a href="#Page_104">104</a></td>
<td>a tornácon. a</td>
<td>a tornácon, a</td>
</tr>
<tr>
<td class="tdr"><a href="#Page_110">110</a></td>
<td>tőlük. mert</td>
<td>tőlük, mert</td>
</tr>
<tr>
<td class="tdr"><a href="#Page_117">117</a></td>
<td>En vagyok a</td>
<td>Én vagyok a</td>
</tr>
<tr>
<td class="tdr"><a href="#Page_122">122</a></td>
<td>magyarul. hát</td>
<td>magyarul, hát</td>
</tr>
<tr>
<td class="tdr"><a href="#Page_124">124</a></td>
<td>alatta. a legközelebbi</td>
<td>alatta, a legközelebbi</td>
</tr>
<tr>
<td class="tdr"><a href="#Page_138">138</a></td>
<td>ráolvassák a tizparan csolatot.</td>
<td>ráolvassák a tizparancsolatot.</td>
</tr>
<tr>
<td class="tdr"><a href="#Page_138">138</a></td>
<td>kjs iskolás</td>
<td>kis iskolás</td>
</tr>
<tr>
<td class="tdr"><a href="#Page_141">141</a></td>
<td>lenne is. szemet</td>
<td>lenne is, szemet</td>
</tr>
</table>
</div>

<p>&nbsp;</p>
<p>&nbsp;</p>
</body>
</html>
